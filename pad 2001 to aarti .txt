पद नं. २००१

<B>शांति गुरूनें मज दिधली ॥ अहंस्फूर्ति समूळ निमाली ॥धृ॥</B>
माझ्या सद्गुरू बालमुकुंदाने मला आत्मशांति प्राप्त करून दिली! त्यामुळे माझे मीपणाचे स्फुरण, ही जीवदशा मुळासकट स्वरूपात लय पावली. स्वस्वरूपच उरले! माझा मायाभ्रम निघून गेला! ॥धृ॥

<B>शरण जातां माया मेली ॥ बोधाद्वैतदीप्ति प्रगटली ॥१॥</B>
मी एकनिष्ठ भावनेने गुरूस शरण गेलो असता, "माझे अधिष्ठान परमात्म स्वरूप न पाहतां, जे जे म्हणून द्वैतभाव भासते, ते मायारूप होय." अशी खोटी भासमात्र माया मरून गेली! ती नष्टच झाली! असा हा खोटा मायाश्रम निघून गेल्याने, सद्गुरूच्या आत्मोपदेशाने माझ्या हृदयात आत्मप्राप्तीच्या बोधाची ज्योत म्हणजेच अखंड प्रकाशमय आत्मज्योत प्रकाशित झाली! आत्मोदय झाला! ॥१॥  

<B>मिथ्या संसृति नाहीं जाहली ॥ बंधमोक्षभ्रांति गेली ॥२॥ </B>
त्यामुळे आपोआपच हा खोटा भासमात्र संसार, देह, हे जग अशी सर्व संस्कृति नाहीशी झाली! हा माया अंधःकार मावळला! आणि हा खोटा भासमात्र पसारा लय पावल्याने, "मी मायापाशांत अडकलो आहे, हा बंध आहे, आता मला यातून सुटून मोक्ष कसा मिळेल ? असा हा बंध मोक्षाचा कल्पित भ्रम निघून गेला! स्वरूपच उरले! अशा स्वरूपाठिकाणी बंध व मोक्ष हे द्वैत मुळीच नाही. अज्ञ जीवाने हा मायाश्रम सत्य मानिल्याने त्याला मोक्षाची गरज भासली! वास्तविक स्वरूपच सर्वत्र आहे. माया मुळीच नाही. ॥२॥ 

<B>दत्तावधूत कृपा फळली ॥ सहजानंदें वृत्ति निमाली ॥३॥</B>
सद्‌गुरू बालमुकुंदाची कृपा फलोन्मुख झाली! त्यामुळे "निर्विकार, निर्विषय, त्रिपुटीरहित सद्‌गुरुप्रेमसुख भोगणे" अशा सहजानंदाची मला प्राप्ति झाली! त्यामुळे माझ्या मनाची वृत्ति स्वरूपात लय पावली! वृत्तिविरहीत अशा मूळ स्वरूप स्थितीत राहून, सहजानंद स्थितीत सद्‌गुरूच्या भजन भक्तीत रमून, भक्तांबरोबर गुरुप्रेमसुख मी नित्य भोगतो! ॥३॥





पद नं.२००२

<B>अहंब्रह्म ही दक्षिणा देउनी ॥ मोकळा मी जाहलों ॥धृ॥</B>
"मी ब्रह्म आहे", ही चौथ्या महाकारण देहाची तूर्यावस्था आहे. हा ब्रह्मानुभव मला गुरुकृपे मिळाला! गुरूस दक्षिणा द्यावयास पाहिजे म्हणून "मी ब्रह्म आहे" ह्या अभिमानाची दक्षिणा गुरुचरणी अर्पण करून मी मोकळा झालो! म्हणजे "मी ब्रह्म आहे” या तूर्यस्थितीलाही बाजूला सारून, त्या पलीकडील चारी देहभाव विसरून असणे, अशा उन्मनी स्थितीत म्हणजे आपल्या मूळस्वरूपाठिकाणी मी गेलो! ॥धृ॥

<B>जीव शिव हा भेद खोटा ॥ नित्यस्वरूपीं रमलों ॥१॥ </B>
"मीच देह आहे, व हे जग सत्य आहे", असे मानणारा जीव आहे. आणि सृष्टी निर्माता ईश्वर आहे. असा जीव निराळा, शिव निराळा हा भेद मानणे, हे खोटे आहे, असे जाणून सदोदित असणाऱ्या अविनाशी अशी आत्मस्वरूपातच मी नित्य आनंदाने रमलो! ॥१॥  

<B>तत्त्वमसीची बाळकहाणी ॥ गुरुभजनीं रतलों ॥२॥ </B>
"स्वतः तू जीव नसून ब्रह्मच आहेस. हा तत्त्वमसि महावाक्याचा उपदेश हा वाच्यार्थ आहे. हा बोधसुध्दा लहान बालकास सांगितल्याप्रमाणे काल्पनिक अशा गोष्टी प्रमाणेच आहे. परंतु, स्वानुभवे स्वतः ब्रह्मरूप होणे, हा लक्ष्यार्थ आहे. तर मी स्वतः ब्रह्मरूप होऊन, सद्गुरू दत्तात्रयाच्या भजनात प्रेमानंदाने तल्लीन झालो! ॥२॥ 

<B>जिकडे तिकडे दत्त माझा ॥ भजनानंदीं डुललों ॥३॥</B>
मला माझ्या या देहात व बाहेर दृश्य जगात असा सर्वत्र दत्तात्रय गुरूच प्रत्ययाला येतो! प्रेमानंद भोगण्यासाठीच तो दत्त परमात्मा सहज स्फुरण पावून, जगरूप झाला! जग हा आत्मविलास आहे, तो प्रेमखेळ आहे, त्याच्या वाचून अन्य काहीच नाही, याचा अनुभव घेऊन, त्या दत्तात्रय गुरूच्या भजनानंदात गुरुप्रेम प्राशन करून, त्या प्रेमाने धुंद होऊन मी डुलतो! ॥३॥




पद नं.२००३

<B>वाङ्मनासी दूर सारुनी ॥ धरिला गुरुपंथ ॥ जाहलों शुद्ध अवधूत ॥धृ॥</B>
मी गुरुकृपे परा, पश्यंति, मध्यमा व वैखरी या चारी वाचा व मन यांना दूर सारून, यांच्या पलीकडील आत्मस्वरूपा ठिकाणी गेलो! त्या स्वरूपात मी रमलो! असा हा आत्मानुभवाचा दत्तात्रय गुरूचा अवधूत मार्ग मी दृढ धरिलाआहे. त्यामुळे मायामलरहित असा शुध्द व निःसंग असा अवधूत (दत्त) मी झालो आहे! ॥धृ॥

<B>कर्मोपासना योग नाहीं ।॥ ज्ञानाची मात ॥ स्वरूपीं नाहीं मुळीं द्वैत ॥१॥ </B>
असा मी अवधूत झाल्यामुळे वेदानी सांगितलेल्या विधीने कर्ममार्ग आचरणे असा हा कर्ममार्ग, व आपल्या ध्येयप्राप्तीसाठी एकाच देवाची कामना पूर्ति होईपर्यंत, पूजा, अर्चा, सेवा, प्रार्थना करीत राहणे असा उपासनेचा मार्ग आचरणे तसेच मंत्रयोग, लययोग, हटयोग, राजयोग, शिवयोग हे मुख्य पाच योग आहेत. तर असा योगाभ्यास करून योगमार्ग आचरणे असे कर्म, उपासना व योगमार्गाचरण हे करणे मला राहिले नाही. त्याचप्रमाणे वेद, शास्त्र पठण करून, ब्रह्मज्ञानाची प्राप्ति करून घेणे, अशा शाब्दिक ज्ञानाची गोष्ट आमच्या ठिकाणी नाही. आत्मस्वरूपा ठिकाणी अशी द्वैत साधना नाही. तेथे दुजेपणा मुळीच नाही. एकपणाविरहीत एकटे एकच स्वरूप सर्वत्र व्याप्त आहे. तर मग तेथे द्वैतभूत कसे शिरेल ? तर नाही. ॥१॥  

<B>जन्ममरण बागुल भीति ॥ कोणी बद्ध न मुक्त ॥ चिद्विलास हें जगत ॥२॥ </B>
त्याचप्रमाणे जन्मणे व मरणे हे बागुलभीतिप्रमाणे, ही पोकळ मीति खोटीच आहे. हे जन्म मरण स्वरूपा ठिकाणी मुळीच नाही. स्वरूपावर हा खोटाच भास आहे. तसेच मायाबंधनात अडकलेले असे बध्द व या मायाबंधनातून सुटून मोक्ष प्राप्त झालेले असे मुक्त या जगात कोणीच नाहीत. जग हे सदा मुक्त स्थितीतच ब्रम्हस्थितीत खेळते! त्यामुळे या जगातील सर्व जीव नित्य मुक्तच आहेत! अहो! ईशशक्तीचा हा जगरूपी प्रेमखेळ आहे! हे जग ब्रह्मस्वरूपच आहे. स्वरूपावर जग भास हा खोटाच आहे. स्वरूपावाचून दुसरे काहीच नाही. ॥२॥ 

<B>प्रेमानंदें दत्त नाचतो ॥ सहज समाधींत ॥ दाविली भजनानंदप्रीत ॥३॥</B>
हा अनुभव घेऊन, माझी कोणतीहि अवस्था असली तरी मला स्वस्वरूपाचे विस्मरण पडत नाही. अशा अखंड स्वरूप समाधीत, अशा सहजावस्थेत राहून, प्रेमानंदाने मस्त होऊन, हा पंत गुरूच्या भजनानंदात प्रेमाने नाचतो! खेळतो! गुरू सहवासातील गुरू शिष्याचे ऐक्य असे प्रेमसुख नित्य भोगतो! या सगुण प्रेमापुढे ब्रह्मानंदही फिकाच पडतो! अशा प्रकारे सद्‌गुरू बालमुकुंदाने मला भजनानंदाची प्रेमगोडी चाखावयास लाविली! गुरू भजनात प्रेमाचे फारणे फिटले. मी भजनातच नित्य रमून, गुरूप्रेम सुखाची गोडी नित्य चाखतो! असा मी या मार्गात अवधूत स्वरूप झालो आहे! ॥३॥






पद नं.२००४

<B>सद्गुरु सर्वे असतां ॥ सुखकर जन विजन ॥धृ॥</B>
मी सद्गुरू बालमुकुंदाच्या बरोबर, त्याच्या संगतीत राहिल्यामुळे, त्याच्या कृपेने हे जन, लोकवस्ती, अरण्य हे सर्व मला सुखकरच वाटतात! मी कोठेही गेलो तरी आनंदच भोगतो! आत्मशांतीतच राहातो! ॥धृ॥

<B>बंध नाहीं मुक्ति नाहीं ॥ सर्वहि निरंजन ॥१॥</B>
मला मायाबंधन नाही. तसेच माया बंधनातून मोकळे होऊन मुक्त होणे, असा मोक्ष प्राप्त करून घेणे, असे हे बंध व मोक्ष दोन्हीही नाहीत. मला मायाबंधनच जर नाही तर मोक्ष कसा खरा असणार ? तर नाही. मला मायामलरहित असे शुध्द आत्मस्वरूपच सर्वत्र अनुभवास येते! ॥१॥  

<B>अंतर्बाह्य सद्गुरु भरला ॥ स्वरूप आनंदघन ॥२॥ </B>
माझ्या या देहात, हृदयात व बाहेर दृश्य जगात असे सर्वत्र, आनंदमय सद्गुरूस्वरूप ओतप्रोत भरलले अनुभवास येते! त्यावाचून दुसरे काहीच नाही. ॥२॥ 

<B>अहंपण लीन दत्तचरणीं ॥ विश्व प्रेमभजन ॥३॥</B>
"मीच देह आहे", असा मीपणा, व देहाभिमान सद्‌गुरू दत्ताच्या चरणी नम्र झाला असता, लय पावला असता, मला हे सर्व जग प्रेम प्राप्त करून देणारे असे भजन स्वरूपानेच दिसते! म्हणजे गुरू हाच पुरूष व त्याची कृति हाच शिष्य अशा पुरूष व प्रकृति रूपाने प्रेमानंद भोगण्यासाठी तो दत्त परमात्माच जगरूपाने नटलेला आहे. सर्वत्र गुरू व शिष्याची सेवा, भजन भक्ति सहजच चाललेली आहे. अशा सहज स्थितीत जगामधील प्राणीमात्र, सर्व जीव प्रेमानंद भोगीत आहेत, असा सर्वत्र प्रेमखेळ चालला आहे! अशा भजनभक्तीचा प्रेमसुख सोहळा जगात पाहून, त्याचा अनुभव घेऊन, मी गुरूचे नित्य प्रेमसुख भोगितो. ॥३॥






पद नं.२००५

<B>चल् धूत ॥ गरज नहिं तेरी ॥ हम् बेपर्वा फकीरी ॥धृ॥</B>
अरे, हे मायाधीन असा मायिक प्राण्या! चल हट! बाजूला हो! मला तुझी व इतर कोणाचीही गरज नाही. मला गुरुकृपे पूर्ण आत्मस्वातंत्र्य प्राप्त झाले आहे! मी आपल्या तंत्राने वागतो. राहतो व खेळतो! मी कोणावरही अवलंबून रहात नाही. मी तर कोणाचीही पर्वा न बाळगणारा असा निःसंग स्थिति असलेला, फकिरासारखा, फिकीर नसलेला असा मी फकीर आहे. अशी माझी सर्वाहून अलिप्त अशी स्थिति आहे.! ॥धृ॥

<B>बैराग कफनी आंगमों डारे ॥ बोध दंड भारी ॥१॥</B>
मी फकीर असा आहे की,..... कसलीच आशा नसणे. असे पारमार्थिक कडकडीत वैराग्य माझ्या अंगी बाणले आहे! हीच कफनी मी अंगात घालतो! तसेच आत्मबोधरूपी, मारी वजनदार असा बोध सोटा मी हातात घेतला आहे! ॥१॥  

<B>प्रवृत्ति निवृत्ति बभत लगावें ॥ सदा निराहारी ॥२॥ </B>
प्रवृति म्हणजे मन, बुध्दि, इंद्रिये, जा, बोन इत्यादि बाह्य वृत्ति, संसार आसक्ति असणे व निवृत्ति म्हणजे संसारातील म, जन वृत्ति काढून, ती मोक्ष प्राप्तीकडे वळविणे अशी प्रवृत्ति व निवृत्ति ही जावून तेच भस्म आम्ही अंगास लाबितो! आणि मी नेहमी वृत्तिरहित, आशारहित अशा स्थितीत, असा उपवासी राहतो! असा मी खरा फकीर झालो आहे! मी बाह्य वेषधारी फकीर नव्हे! ॥२॥ 

<B>दत्तावधूत साई हमारा ॥ झुले प्रेमसागरीं ॥३॥</B>
बालमुकुंद सद्‌गुरू परमात्मा हाच माझा गुरू आहे. तो प्रेममय असा स्वरूपसागर सर्वत्र व्याप्त आहे. त्याच्या ह्या प्रेमरूपी सागरात बुडी मारून, एकरूप होऊन, त्या गुरूचे आत्मनिष्ठ शुध्द प्रेम मी मनमुराद प्राशन करून, त्या प्रेमाने धुंद होऊन डोलतो! सर्व भक्तांना मी गुरुप्रेम देतो व भोगतो! असा मी प्रेमभोक्ता फकीर झालो आहे! ॥३॥





पद नं २००६

<B>सद्गुरूनें दिधली मला फकिरी ॥धृ॥</B>
दत्तावतारी सद्‌गुरू बालमुकुंदाने फकीरासारखी फिकिर नसलेली, अशी वैराग्य स्थिति मला प्राप्त करून दिली! मला फकीर बनविले अशी फकीरी दिली. ॥धृ॥

<B>निःसंग कफनी निर्गुण सैली ॥ ऐक्य सोटा करीं ॥१॥ </B>
मी असा फकीर झालो आहे की,..... सर्व संगरहित सर्वाहून अलिप्त राहणे, हीच कफनी मी अंगात घातली आहे. तसेच निर्विकार, निराकार, गुणरहित असे आत्मरूप हीच सैली गळ्यात घातलेली असून, ब्रह्मबोध हाच बडगा मी हातात धारण केला आहे! ॥१॥  

<B>प्रेमलोटा शमदम लंगोटा ॥ स्वानंद जटा शिरीं ॥२॥ </B>
तसेच शुध्द गुरुप्रेम हाच प्रेमामृताने भरलेला लोटा मी हातात घेतला आहे आणि कमरेला मनोनिग्रह व इंद्रिय निग्रह करणे, ती ताब्यात ठेवणे हाच शम दमरूपी लंगोट कसलेला आहे. आत्मानंद प्रगट असणे, ह्याच जटा मी मस्तकावर धारण केलेल्या आहेत. ॥२॥ 

<B>आत्मदीक्षा प्रेमभिक्षा ॥ दत्त सबाह्यांतरीं ॥३॥</B>
अशी मी सद्‌गुरूची आत्मदीक्षा घेतली आहे. म्हणजे स्वस्वरूपप्राप्तीचा मार्ग आचरणे किंवा आत्मानुग्रह घेणे ही दीक्षा स्विकारून, मी सद्‌गुरूद्वारी, संतद्वारी आत्मनिष्ठ शुध्द प्रेमाची भिक्षा मागतो! ती भिक्षा ग्रहण करून, मी पूर्ण तृप्त झालो आहे! तसेच प्रेम भिक्षा, सद्गुरू प्रसाद इतर भक्तांनाही मी देतो! असा मी गुरुकृपे अंतर्योगी फकीर झालो आहे! त्यामुळे तो दत्तगुरू परमात्मा माझ्या या देहात, हृदयात व बाह्य जगात असा सर्वत्र व्याप्त झाला आहे, असा मला अनुभव आला! मी त्याच्या स्वरूपाहून निराळा राहिलो नाही. तो सद्गुरूच निर्गुणाचा सगुण मनुष्य देहधारी होऊन, प्रेमानंद भोगीत आहे. ॥३॥


 

पद नं २००७

<B>अलख पुकारित आला जोगी ॥धृ॥ </B>
मुकाने 'आलख' अशी नाम गर्जना करीत दत्तावतारी सद्गुरू बालमुकुंद हा आत्मयोगी माझ्या भेटीसाठी आला हो! ॥धृ॥

<B>द्वैताद्वैत नाहीं करूनी ॥ रंगतों निजरंगीं ॥१॥</B>
या सद्गुरूने द्वैत म्हणजे दृश्य जगाचा बिलास व अद्वैत म्हणजे आत्मा. असा द्वैत व अद्वैत भेद मानणे, निराळे मानणे, हा माझा मायभ्रम नाहीसा करून टाकिला! व असा तो सद्‌गुरू आपल्या आत्मभोग विलासात रंगून जातो. ॥१॥ 

<B>निर्गुण मुळींचा भक्तासाठीं ॥ सगुण प्रगट जगीं ॥२॥ </B>
तो परमात्मस्वरूप सद्गुरू मूळचा निर्विकार, निराकार, गुणरहित आत्मस्वरूपच आहे. तोच भक्तांच्या प्रेम भोगासाठी, त्यांचा उध्दार करण्यासाठी, तो सगुणरूपाने मनुष्य देहधारी होऊन या जगात अवतार धारण करितो. ॥२॥ 

<B>सहज समाधि सहज भोगुनी ॥ दत्त शांति भोगी ॥३॥</B>
त्या सद्गुरूच्या कृपेमुळे "वृत्तीचा अभिमान टाकून, साक्षित्व सहज उरते, त्याचा लेप न धरणेच 'सहज समाधि' होय. अशी सहज समाधि अथवा सदा समाधि भोगून हा पंत नित्य आत्मशांतीचा उपभोग घेतो! गुरुप्रेम सुख भोगितो! ॥३॥






पद नं २००८

<B>द्वैताद्वैता लाथ मारुनी ॥ केलें अवधूत ॥ सुलभ सद्गुरुपंथ ॥धृ॥ </B>
द्वैत म्हणजे जीवात्मा व अद्वैत म्हणजे अंतरात्मा. अशा ह्या द्वैत व अद्वैताचा त्याग करून, सद्‌गुरू बालमुकुंदाने मला या द्वैत व अद्वैताच्या पलीकडील परमात्म स्वरूप अवधूत केले! अशी गुरूने अघटित करणी केली! त्यामुळे सद्‌गुरूने आचरून दाखविलेला हा शुध्द दत्तमार्ग चालणे मला सहज सोपे केले ॥धृ॥

<B>शरण जातां मरण निवारुनी ॥ करी भक्त मुक्त ॥ कल्पित सोडवी रे द्वैत ॥१॥ </B>
त्या सद्‌गुरूस एकनिष्ठ भावनेने शरण गेले असतां, तो सद्‌गुरू मरणाची भीति नाहीशी करून, त्या भक्तांस मुक्त करून म्हणजे ब्रह्मस्वरूपात मिळवून, अनेक नामरूपात्मक द्वैत जग सत्य मानणे, असा हा खोटा भासमात्र मायाभ्रम यांतून सोडवितो. ॥१॥  

<B>सर्व धर्म टाकुनी शरण ॥ गुरुपायीं स्वस्थ ॥ होसी नित्य स्वरूपीं शांत ॥२॥ </B>
प्राण, मन, बुद्धि, इंद्रिये याचे धर्म असे देहधर्म हे सर्वधर्म टाकून गुरूच्या पायी शरण जाऊन, त्यावर आपला सर्व हवाला घालून, तेथे स्वस्थ पडून राहशील तर तू आपल्या आत्मस्वरूपात एकरूप होऊन नित्य शांतच होऊन जाशील ॥२॥ 

<B>प्रेमळ माय निज भजकाची ॥ प्रेमासाठीं द्वैत ॥ भजनानंदें नाचे दत्त ॥३॥</B>
आपल्या भक्तांची प्रेममय अंतःकरणाची अशी प्रेमळ ती सद्‌गुरू बालमुकुंद ही आईच आहे! ती आपल्या भक्तांची सतत सर्व काळजी घेतच असते! त्या परमात्मस्वरूप सद्गुरूस एकपणांत प्रेमानंद भोगता येईना! म्हणून तो स्वतः एकाचा अनेकरूप गुरू व शिष्यरूप होऊन आपला प्रेमानंद आपणच भोगीत आहे! तोच सर्वत्र खेळतो! सर्वत्र तो ओतप्रोत भरला आहे! जग हा त्याचा आत्मविलास, प्रेमखेळ आहे! सद्गुरूवांचून दुसरे काहीच नाही. तर हा पंत हा अनुभव घेऊन, त्या सद्‌गुरूच्या भजनानंदात भक्तासमवेत प्रेमानंदाने मस्त होऊन, खेाकन, गुरुप्रेमसुखाची गोडी नित्य भक्तांबरोबर चाखतो! सर्वांना प्रेम देतो !॥३॥



पद नं २००९

<B>राहूं निरंजनीं ॥ गुरुसी भजूं दिनरजनी ॥धृ॥ </B>
आम्ही मायामलरहित शुध्द अशा आत्मस्वरूपात रमत राहूं! आणि त्या दत्तात्रय गुरूची दिवस रात्रभर अशी भक्ति सतत करीतच राहूं! ॥धृ॥

<B>स्वयंप्रकाश ब्रह्मचि सर्व ॥ कोंदलें जनीं विजनीं ॥१॥ 

<B>स्वतः प्रकाशमय असे स्वयंसिध्द आत्मस्वरूपच लोकांत व रानात असे सर्वत्र घनदाट भरलेले आहे. त्या वाचून दुसरे काहीही नाही ॥१॥  

<B>नाहीं द्वैत शुद्धाद्वैत ॥ अवधूत प्रगट जनीं ॥२॥</B>
हे दृश्य, भासमात्र असे द्वैतरूप जग मुळीच नाही. तर मायामलरहित शुध्द व द्वैत नसलेले असे आत्मस्वरूप, असा तो स्वरूपमय दत्त परमात्माच सहज स्फुरण पावून, प्रत्यक्ष सगुण रूपाने जनामध्ये उघड दिसतो! म्हणजे "ज्याप्रमाणे तंतूशिवाय पट नाही, मृत्तिकेखेरीज घट दिसत नाही, अक्षरावेगळे काव्य नाही, सुवर्णावेगळे अलंकार दिसत नाही, त्याप्रमाणे अनंत रूपात्मक जग, जन, हा संसार, परमात्मस्वरूपावाचून भिन्न नाही. हा त्या प्रभूचा आत्मविलास आहे! ॥२॥ 

<B>शांतिनिद्रा देईं आतां ॥ प्रेमळ दत्तजननी ॥३॥</B>
हे प्रेम मय अंतःकरणाची प्रेमळ दत्तात्रय आई! आम्हाला आता, आत्मशांतीची झोप दे! म्हणजे अखंड आत्मशांति, आत्मविश्रांति दे. ॥३॥





पद नं २०१०

<B>बहु कोमल सद्गुरु आई ॥ मूढ दासा ठेविलें पायीं ॥धृ॥ </B>
माझी सद्‌गुरू बालमुकुंद आई अतिशय दयाळू अंतःकरणाची अशी पूर्ण दयाळू व प्रेमळ आहे! माझ्या सारख्या बुद्धिहीन, अज्ञानी भक्ताला सुध्दा तिने आपल्याच चरणांपाशी आश्रय दिला आहे! त्यामुळे ती आई माझे पालन, पोषण, रक्षण नित्य करिते! माझी सर्व काळजी घेते. मला नित्य प्रेम देते. भक्तांबरोबर भजनी खेळविते. अशी ती माझी सद्गुरूमाऊली फारच प्रेमळ आहे. ॥धृ॥

<B>योगोपासना कर्म मी नेणें ॥ बोधें बुडविलें प्रेमडोहीं ॥१॥</B>
मंत्रयोग, लययोग, हटयोग, राजयोग वगैरे योगांचे आचरण करणे व एकाच देवाची आपल्या कामना पूर्तिसाठी त्या देवाची प्रार्थना पूजा अर्चा करणे ही उपासना तसेच वेदांनी सांगितलेल्या विधीने कर्ममार्ग आचरणे, अशी कर्मे करणे, हे मी काहीही जाणत नाही. परंतु, त्या सद्‌गुरू आईने आत्मप्राप्तीचा बोध मला सांगून, त्या बोधाने, प्रेममय अशा स्वरूप डोहात बुडवून मला समरस केले! ॥१॥  

<B>सेवा कांहीं नाहीं घडली ॥ सर्व चिंता माझी वाही ॥२॥</B>
त्या सद्गुरूची मजकडून काहीही सेवा चाकरी, भक्ति घडली नाही. तरीही ती माऊली माझ्या प्रपंच परमार्थाची सर्व चिंता सदा वाहतच असते.॥२॥ 

<B>निजरंगीं रंगविलें दत्ता ॥ भरूनी राहिली दिशा दाही ॥३॥</B>
त्या प्रेमळ सद्गुरू आईने मला आपल्या आत्मभोग विलासात अगदी पूर्ण रंगवून टाकिले! आणि ती सद्‌गुरू आई माझ्या हृदयात व दाही दिशांना सर्वत्र ओतप्रोत भरून राहिली आहे. सर्व जगात जड, चैतन्यात अनंत नामरूपाने तीच नटलेली आहे! ती माऊली प्रेम भोगण्यासाठी आपल्या एकांगावर एकाची अनंत वेषधारी झाली आहे. याचा अनुभव घेऊन, हा त्या गुरुमाऊलीचा प्रेमोल्हास आहे, हे जाणून, त्या गुरुमाऊलीच्या भजनानंदात भक्तांबरोबर खेळून, शुध्द प्रेम मनमुराद प्राशन करून, त्यात धुंद होऊन, प्रेमानंदाने मी डोलतो! अशा प्रकारे गुरुमाऊली मला नित्य प्रेम देते! अशी ती कृपाळू, दयाळू, प्रेमळ आहे.! ॥३॥






पद नं २०११

<B>भक्तवत्सल ब्रीद दत्ता ॥ सत्य त्वां केलें ॥ भक्त भजनीं रमविले ॥धृ॥</B>
हे सद्‌गुरू दत्तात्रया! "मी भक्तांचा पाठीराखा आहे", अशी तुझी प्रतिज्ञा तू आम्हाला खरी करून दाखविलीस! तू आपले ब्रीद खरे केलेस! उत्सव प्रसंगी संकट आले असतानाहि भक्तांना तू गुरु भजनांत रमविलेस! ॥धृ॥

<B>विघ्ननाशना तूंचि समर्थ ॥ अनुभवा आणिलें ॥ विषमीं भक्त सुखी राखिले ॥१॥ </B>
हे सद्‌गुरू आलेल्या विघ्नांचा समूळ नाश करणारा, वाटेल ते कार्य करण्याचे ज्यांत सामर्थ्य आहे, असा समर्थ तूच आहेस! हे तू आम्हां भक्तांना अनुभवास आणून दिलेस! आणि अशा संकटकाळी भक्तांच्या पाठीशी राहून, त्यांना सुखात ठेवून, त्यांचे रक्षण केलेस! ॥१॥  

<B>अघटित करणी तुझी सद्गुरु ॥ कर्तृत्व निमलें ॥ म्हणुनी मन पदीं रमलें ॥२॥ </B>
हे सद्‌गुरू अशाप्रकारची तुझी विलक्षण चमत्कारयुक्त लीला, अशी ही तुझी अघटित करणी, पाहून माझा कर्तेपणा, 'मीच कर्ता आहे', असा हा भाव तुझ्या स्वरूपी लय पावला. म्हणून माझे मन तुझ्या स्वरूपात पूर्ण रंगून गेले! ॥२॥

<B>भक्ति देउनी उत्सव करवुनी ॥ प्रेमसुख दिधलें ॥ दत्तभजनीं जागविलें ॥३॥</B>
हे सद्‌गुरू! तू आम्हां भक्तांना खरी वीरशैव भक्ति देऊन, अंतःकरणात धैर्य देऊन, आमच्याकडून, आम्ही करीत असलेला हा तुझा गुरु उत्सव समारंभ तू साजरा करून घेतलास! आणि या उत्सवात आम्हाला तुझे गुरुप्रेमसुख यथेच्छ दिलेस! तसेच आम्हाला दत्तात्रय गुरूच्या भजनानंदात आत्मजागृति दिलीस! प्रोत्साहन दिलेस! हे दत्तगुरू! तू भक्ताची अति प्रेमळ अशी आईच आहेस! ॥३॥






पद नं २०१२

<B>चिंता झाली दूर ॥ आजी लोटला प्रेमपूर ॥धृ॥ </B>
गुरुकृपे माझी प्रपंच व परमार्थाची सर्वच चिंता दूर झाली! त्यामुळे माझ्या हृदयात शुध्द गुरुप्रेमाचा जणू पूरच लोटला! माझे हृदय गुरुप्रेमाने उचंबळून आले! मी गुरूचा अमर्याद अशीम असा प्रेमा भोगतो की, त्या प्रेमाला उपमाच नाही. ॥धृ॥

<B>हृत्सिंहासनीं सद्‌गुरु शोभला ॥ मावळला संसार ॥१॥ </B>
माझ्या हृदयरूपी सिंहासनावर सर्व शक्तीचे अधिष्ठान असा आत्मा हाच सद्‌गुरू सुंदर शोभून दिसला! माझ्या हृदयात मला त्या आत्मारामाचे दर्शन घडले! त्यामुळे हा भासमात्र दृश्य पसारा, जग, देह, व्यवहार, वगैरे खोटा संसार हा स्वरूपात लय पावला! संसार भ्रम निघून गेला! अशी गुरूकृपा झाली! ॥१॥  

<B>जननी जनक तो इष्ट बंधु तो ॥ वाही योगक्षेमभार ॥२॥ </B>
सद्गुरू बालमुकुंद हा माझा रक्षण करणारा आई बाप आहे! तोच माझा हितकर्ता माऊ आहे. तोच माझा योगक्षेमभार सतत वाहतो! सर्व प्रकारची काळजी घेतच असाऊ असा तो दयाळू आहे! ॥२॥ 

<B>बालावधूत सद्गुरु समर्थ ॥ दत्ता प्रेम निरंतर ॥३॥</B>
सर्वश्रेष्ठ, थोर अधिकारी महात्मा असा तो समर्थ माझा सद्‌गुरू बालमुकुंदच आहे! त्याच्या कृपेनेच या पंताला आत्मनिष्ठ शुध्द असे गुरुप्रेम सतत भोगावयास मिळते! ते गुरुप्रेम प्राशन करून मी पूर्ण तृप्त झालो आहे! ॥३॥



पद नं २०१३

<B>दुर्धर संकटीं सुखीं राखिलें ॥ भक्तवत्सल दत्ता ॥धृ॥</B>
भक्तांचा पाठीराखा! अशा हे दत्तात्रय गुरू! न स्विकारिता येण्यासारख्या अशा कठीण संकटांत सुख देऊन, तू आमचे रक्षण केलेस! असा तू दयाळू आहेस. ॥धृ॥

<B>मृत्युंजय नाम साजे तुला रे ॥ नाहीं भीति भक्ता ॥१॥ </B>
हे सद्‌गुरू दत्ता! काळालाही जिंकणारा, काळाचाहि काळ असा तू सद्‌गुरू शंकर आहेस! हेच नाव तुला शोभते रे! त्यामुळे भक्तांना काळाची, मरणाची भीति राहिली नाही. ॥१॥  

<B>प्रेम भुकेला सदा अससी ॥ भक्तांची चिंता ॥२॥</B>
तू सदा भक्तांच्या प्रेमाचा भुकेला आहेस! तुला त्या प्रेमाची भूक लागलेली आहे! तुला भक्त फार प्रिय वाटतात! सतत तुला भक्तांची काळजी वाटते! तुझे सर्व लक्ष भक्तांच्या संरक्षणाकडेच असते! असा तू प्रेमभोक्ता आहेस! ॥२॥

<B>मुक्त करूनी प्रेम पाजिसी ॥ निजखूण दत्ता ॥३॥</B>
हे दत्ता! तू आपल्या भक्तांना मायाबंधनातून सोडवून, त्यांना स्वरूपात मिळवून, असे मुक्त करून, तू आपले आत्मनिष्ठ शुध्द असे प्रेम त्यांना पाजितोस! ही आत्मखूण, अशी तुझी ओळख या पंताला कळली! यामुळे मी स्वस्वरूपात रमून, तुझे आत्मनिष्ठ शुध्द प्रेम नित्य प्राशन करितो. ॥३॥




पद नं २०१४

<B>श्रमविलें तुज फार ॥ दत्ता वाहसी भक्तांचा भार ॥धृ॥</B>
हे सद्‌गुरू दत्तात्रया! तू आम्हा भक्तांचा योगक्षेमभार आपल्या शिरावर घेतोस! भक्तांची सर्व काळजी सतत वाहतोस! असे आम्ही तुला कष्ट, त्रास देत असतो. तुझे अनंत उपकार आमच्यावर आहेत की, त्याची आम्ही फेड करूच शकत नाही. ॥धृ॥

<B>पायीं पडतां अभय देऊनी ॥ करिसी दूर संसार ॥१॥ </B>
तुझ्या फक्त पाया पडले असतां, तू आम्हा भक्तांना "पुत्रा! भिऊ नकोस! मी तुझा पाठीराखा आहे !" असे अभयवचन देऊन, डोळ्यांपुढे दिसणारा हा भासमात्र पसारा जग, प्रपंच, देहव्यापार जन्ममरण फेरे अशा या संसारातील दुःख, संकटे, कष्ट, त्रास तू बाजूला हटवून, हे मायाजाल तोडून, आम्हाला सुख प्राप्त करून देतोस! ॥१॥  

<B>प्रेमळ माय तूं बाळक आम्हीं ॥ पाजिसी प्रेमसार ॥२॥ </B>
हे सद्गुरू! अशी तू आमची प्रेमळ आईच आहेस! आम्ही तुझी भक्त बालके आहोत! तू आम्हास प्रेमरस पाजून तृप्त करितेस. ॥२॥ 

<B>निजशांतीची झोप आली ॥ दत्तशयनीं थोर ॥३॥</B>
तुझ्या कृपेमुळे, तुझ्या फार मोठ्या अशा दत्त बिछान्यावर या पंत बालकाला स्वस्वरूप प्राप्तीचे पूर्ण समाधान किंवा अखंड आत्मशांति भोगणे, हीच गाढ आत्मझोप लागली आहे! म्हणजे माझी स्वरूपस्थिती ढळत नाही ॥३॥



पद नं २०१५

<B>सहज विलास जाणुनी विश्व हैं ।॥ झालों मी अवधूत ॥ राहतों सदा निश्चित ॥धृ॥</B>
जग हे त्या दत्तप्रभूचा स्वाभाविक विलास आहे! म्हणजे स्वरूपाचा सहज स्फुरण पावलेला असा प्रेमखेळ आहे. हा आत्मविलास अथवा चिद्विलास आहे! जसे सुवर्णाचे अलंकार, पाण्याच्या लहरी, हे ऐक्यरूपच असतात, तसे आत्मा व जग एकरूपच आहे. जगनिराळे, आत्मा निराळा हा भेद नाही. हे मी गुरुकृपे जाणून, सर्वसंगरहित सर्वांहून अलिप्त असा अवधूतच होऊन गेलो! मी सदा शात स्थितीतच राहतो. माझी आत्माशंति कधीही ढळत नाही ॥धृ॥

<B>शिवचि नाहीं जीव कैंचा ॥ नाहीं उठलें द्वैत ॥ आत्मा आपुल्या ठायीं रमत ॥१॥ </B>
शिव म्हणजे "ज्याचे ठायी पंचतत्वाची जाणीव आहे, पण त्याचा अभिमान नाही तो शिव अगर ईश्वर आहे. स्वरूपाठिकाणी सृष्टि निर्माता ईश्वरच जर नाही, तर मग" ज्याचे ठायी पंचतत्वाची जाणीव आहे व त्यांचा अभिमान आहे, असा जीव खरा कसा असू शकेल ? तर नाही. ईश्वर नाही तर सृष्टि नाही. सृष्टि नाही तर जीवहि नाही. हे दिसणारे भासमात्र द्वैतरूप जग प्रगट झालेच नाही. जगभास खोटाच आहे. आत्मा हा स्वतः आपल्या ठिकाणी आपणच रमतो. सर्वत्र तो एकटा एकच विलास करतो! त्यावांचून अन्य काहीच नाही ॥१॥  

<B>विद्याऽविद्या नाहीं स्वरूपीं ॥ द्वैताची मात ॥ सर्वहि सत्यज्ञानानंत ॥२॥ </B>
ईश्वराची जग उपाधि ही 'विद्या' आहे. आणि जीवाची संसार उपाधि ही 'अविद्या' आहे. अशा विद्या व अविद्या ह्या दोन्ही माया स्वरूपाठिकाणी नाहीत. जीव व शिवच नाही, तर माया कशा असू शकेल ? हा सर्व खोटा भास आहे. स्वरूप हे एकटे एकच सर्वत्र आहे तर, तेथेही दुजेपणाची गोष्ट कशी असू सकेल ? हे द्वैत नाहीच. सर्वच सत्य स्वरूप, ज्ञानस्वरूप व अनंत म्हणजे अमर्याद स्वरूप अशा तिन्ही लक्षणांनी युक्त असे आत्मस्वरूपच सर्वत्र आहे ॥२॥ 

<B>बालावधूत सद्गुरुकृपें ॥ मौनी सदा दत्त ॥ प्रेमानंदें भजनीं नाचत ॥३॥</B>
सद्‌गुरू बालमुकुंदाच्या कृपानुग्रहाने हा पंत वाचा मनातीत अशा आपल्या आत्मस्वरूपात नित्य रमतो! आणि आपल्या आत्मनिष्ठ प्रेम सुखात रमून, सद्गुरूच्या भजनानंदात प्रेमानंदाने नाचतो! खेळतो! भक्तांसमवेत गुरुप्रेमरसाची गोडी चाखतो ॥३॥



पद नं २०१६

<B>केलें मजला शांत ॥ गुरूनें केलें० ॥धृ॥ </B>
सद्गुरू बालमुकुंदाने मला पूर्ण शांत केले! माझी सर्व तळमळ नाहीसी करून मला अखंड आत्मशांति प्राप्त करून दिली! ॥धृ॥

<B>द्वैताद्वैतभ्रांति हरूनी ॥ दाविलें शुद्धाद्वैत ॥१॥</B>
ती अशी की, द्वैत म्हणजे दृश्य जगाचा विलास व अद्वैत म्हणजे आत्मा. असा द्वैत व अद्वैताचा भेद मानणे, निराळे मानणे, हा माझा मायाश्रम नष्ट करून, मला मायामलरहित शुध्द व द्वैत नसलेले असे आत्मस्वरूप माझ्या अनुभवास आणून दिले! ॥१॥  

<B>चराचरीं सद्‌गुरु नांदतो ॥ नाहीं बद्ध मुक्त ॥२॥</B>
या जगांत सर्वत्र जंगम व स्थावर, किंवा चैतन्य व जड अशा रूपात सद्‌गुरू आत्मारामय आनंदाने वास्तव्य करून राहतो! अशा सर्वत्र व्याप्त स्वरूपाठिकाणी मायापाशांत अडकलेला असा बध्द व या मायापाशातून सुटून मुक्त झालेला, असा मोक्ष प्राप्त झालेला, असा कोणीच नाही. स्वरूप सदा मुक्तच आहे. तेथे बध्द व मुक्त असा द्वैतभाव मुळीच नाही. हे जगहि नित्य मुक्तच आहे. ते आत्मस्वरूपच आहे ॥२॥ 

<B>सहजानंदें सहज विलास ॥ सहज दत्तावधूत ॥३॥</B>
निर्विकार, निर्विषय, त्रिपुटीरहित सद्‌गुरुप्रेमसुख भोगणे यास सहजानंद म्हणतात. अशा सहजानंदाने तो बालमुकुंद परमात्माच सहज स्फुरण पावून, अशा सर्वत्र जग रूपाने नटून, सहज आपला प्रेमानंद आपणच भोगीत आहे! सर्वत्र त्याची सहजस्थितीच आहे! असा सहजस्थितीत मी सहज खेळतो! प्रेमसुख भोगतो! ही स्थिती गुरूने मला सहज प्राप्त करून दिली! मला पूर्ण शांत केले! ॥३॥



पद नं २०१७

<B>आला जगाचा वीट ॥ झालों गुरुमार्गी मी धीट ॥धृ॥</B>
मला तर या क्षणभंगुर जगाचा वीट आला आहे! मला त्यात गोडी वाटत नाही. या जगात जन्मल्यापासून मरेपर्यंत या संसारातील दुःख, कष्ट, संकटे यांनी मी बेजार झालो! मरणाची तर या जीवाला नित्य भीति वाटते! या संसारातील विषय क्षणभर सुख देऊन, शेवटी दुःखच देतात! धन, पुत्र, स्वी वगैरे मला आता आवडत नाहीत. मला वैराग्य प्राप्त होऊन, या जगाची, संसाराची सर्व आसक्ति, मोह ममता टाकून, मी दत्तगुरूला शरण जाऊन, त्या दत्तगुरूचा आत्मप्राप्तीचा, अखंड सुखाचा मार्ग आचरून मी धीट झालो आहे! गुरुकृपेमुळे मी आता कोणासहि भिणार नाही ॥धृ॥

<B>कोणी न माझें मी न कोणाचा ॥ नाहीं कांहीं खटपट ॥१॥ </B>
मी या जगांत, संसारात राहून अनुभव घेतला आहे की, येथे माझे कोणीच नाही व मी सुध्दा यांना सोडून जाईन. या देहाचा क्षणाचाही जिवंत राहण्याचा भरवसा नाही. येथील नाते खोटेच आहे. हे मी गुरुकृपे जाणून घेतले आहे! या संसारात कितीही मिळविले, तरी ते सर्व टाकून मुकाट्याने यमसदनास जावेच लागते! मी या दत्तगुरूच्या मार्गात येऊन, मी गुरूचा पुत्र झालो आहे! त्यामुळे गुरू माझ्या प्रपंच, परमार्थाची सर्व काळजी नित्य घेतात. म्हणून मला आता या संसारातील खटपट करण्याची व परमार्थ प्राप्तीसाठी योगयाग, जप, तप वगैरे सायास करण्याची चिंता राहिली नाही. गुरूच माझे रक्षण करून, सर्व पुरवून देतो! स्वस्वरूपाची प्राप्ति तोच करून देतो! ॥१॥  

<B>सहजचि येउनी सहजचि जातों ॥ सहज दावितों थाट ॥२॥ </B>
मी काही हेतू नसताना स्वाभाविकपणे येथे जन्माला येऊन, येथे जीवित कालपर्यंत राहून, मोठ्या आनंदाने, प्रेमाने थाटामाटाने संसार करितो! माझे वैभव जनांना दाखवितो! हा माझा संसारही गुरुकृपे प्रेमरूपच झाला आहे! असा संसार करून शेवटी मी सहजच या जगातून निघून जातो! व माझ्या मूळ स्वरूपाठिकाणी मिळून जातो. मी मूळचा ब्रह्मस्वरूपच आहे! ॥२॥ 

<B>ब्रह्मानंदीं दत्त नाचतो ॥ धरुनी अवधूतवाट ॥३॥</B>
अशा प्रकारे हा पंत या अवधूत मार्गाची दीक्षा घेऊन, हा मार्ग आचरून, हा मार्ग जगाला दाखवून, गुरूच्या कृपेने ब्रह्मानंदात मस्त होऊन, भक्तांबरोबर भजनानंदात नाचतो, प्रेमाने खेळतो! गुरुप्रेम सुखाची गोडी नित्य चाखतो! ॥३॥



पद नं २०१८

<B>दिसत दिसत नाहीं ॥ संसृति ॥धृ॥</B>
हा संसार, जग, देह, वगैरे हे दिसणारे भासमात्र दृश्य पहाता पहाताच नाहीसे होऊन जाते. क्षणात दिसून क्षणात नाश पावणारे हे पाण्यावरील बुडबुड्याप्रमाणे क्षणभंगुर आहे. ॥धृ॥

<B>दीन बापुडा प्राणी किमपी ॥ स्वातंत्र्य नाहीं ॥१॥</B>
अशा खोट्या भासमात्र संसारात हा गरीब बिचारा जीव, हा मनुष्यप्राणी याला किंचितही स्वातंत्र्य नाही. हे जीवित परस्वाधीन आहे! ईशसूत्रानेच सर्व जीव कार्यान्वित होतात. हा देह प्रारब्धाधीन आहे. त्याप्रमाणे जीवाला सुख दुःख भोगावेच लागते ॥१॥  

<B>अहंममता मिथ्या बेडी ॥ पहातां कोठें नाहीं ॥२॥ </B>
ज्ञानदृष्टीने विचार केला असतां "मीच देह आहे व हे गृह, पुत्र, स्त्री, संपत्ति वगैरे माझी आहेत", अशी मी व माझेपणाची प्रीति हे मायाबंधन खोटेच आहे. अज्ञानपणामुळे हे मायारूप दृश्य सत्य भासते. ज्ञानदृष्टीने पाहू गेले तर, माया मुळीच नाही. ती कोठेच आढळून येणार नाही. हा मायाभ्रम खोटाच आहे. वास्तविक सर्वत्र स्वरूपच आहे ॥२॥ 

<B>सावध होउनी आत्मस्वरूपीं ।॥ रमतो दत्त पायीं ॥३॥</B>
आज उद्याचा जगण्याचा भरवसा नाही. तर लवकरच सावध होऊन या क्षणभंगुर संसाराचा मोह टाकून देहाभिमानाचा त्याग करून दत्तगुरूपायी शरण जाऊन, त्याच्या कृपे हे मायाबंध छेदून मी आत्मस्वरूपात रमलो! व गुरुप्रेम सुख भोगू लागलो! ॥३॥




पद नं २०१९

<B>नाहीं रे मी नाहीं रे ॥ सद्गुरु सर्वां ठायीं रे ॥धृ॥ </B>
अरे हे प्राण्या! "मीच देह आहे", हा मीपणा अगर देहाभिमान, जीवबुद्धि असणे ही नाही रे! ही मुळीच नाही. तर सर्व शक्तीचे अधिष्ठान आत्मा हाच आत बाहेर सर्व ठिकाणी पूर्ण भरला आहे रे! त्यावाचून, दुसरे काहीही नाही. हा *मीपणा' खोटाच भासतो! ॥धृ॥

<B>जागृत स्वप्न सुषुप्ति तूर्या ॥ मायाकल्पित पाहीं रे ॥१॥</B>
जागृत ही स्थूल देहाची अवस्था आहे. या अवस्थेत देहावाटे स्थूलाचा भोग घडतो. देहाकडून व्यवहार घडतो. स्वप्न ही सूक्ष्म देहाची अवस्था आहे. या अवस्थेत स्वप्ने पडतात. सुषुप्ति ही कारण देहाची अवस्था आहे. या अवस्थेत स्वप्ने पडत नाहीत. गाढ झोप असते. तूर्या ही चौथ्या महाकारण देहाची चौथी अवस्था आहे, या अवस्थेत तिन्ही देहाचा साक्षी मी ब्रह्म आहे, असा अनुभव येतो! या अवस्थेत 'अहं ब्रह्मास्मि' हा अभिमान असतो. ह्या चारी देहाच्या चार अवस्था ह्या मायेमुळे कल्पिलेल्या आहेत. ह्या खोट्या व भासमात्र आहेत. आत्मस्वरूप हे अवस्थातीत आहे. स्वरूपाठिकाणी कोणतीच अवस्था नाही. ते स्वरूप आकाशालाहि व्यापून अलिप्तच आहे. हे तू अनुभव घेऊन पाहा. ॥१॥  

<B>द्वैताद्वैत चिद्विलास ॥ ब्रह्मानंदडोहीं रे ॥२॥</B>
द्वैत म्हणजे जीवात्मा व अद्वैत म्हणजे अंतरात्मा आहे. या द्वैत व अद्वैताच्या पलीकडे परमात्मा पब्रह्म आहे! हा जसा आत्म्याच्या ठायी भेद दिसतो, तसे चिद्विलास म्हणजे ईशशक्तीचा जगरूपी प्रेमखेळ हा ब्रह्मानंदरूपी डोहात वेगळा दिसतो. म्हणजे जसे डोहावर पाण्याच्या लहरी उठतात व त्यातच लय पावतात. त्या लहरी भिन्न रूपाने दिसतात पण त्या लहरीत पाण्यावाचून दुसरे काहीच नसते, तसे अथांग अशा स्वरूप डोहावरील अदर सागरावरील उठलेली ही जगरूपी लहरी त्या स्वरूपाहून भिन्न नाही. भिन्न मानणे हा भ्रम आहे. तर जग सुध्दा ब्रह्मस्वरूपच आहे रे ॥२॥ 

<B>जिकडे तिकडे दत्त नांदतो ॥ प्रेमानंद ठायीं रे ॥३॥</B>
आंत बाहेर सर्वत्र तो दत्त परमात्माच वास्तव्य करून राहतो! म्हणजे सर्वत्र आत्मारामच भरला आहे! आत्मा हा प्रेममय आहे! त्यामुळे ठिकठिकाणी सर्वत्र प्रेमानंदच भरला आहे रे! याचा मी गुरुकृपे अनुभव घेऊन, गुरुप्रेमरसाची गोडी नित्य चाखतो रे! ॥३॥





पद नं २०२०

<B>पडलों रे मी पडलों रे ॥ सद्‌गुरुचरणीं जडलों रे ॥धृ॥ </B>
अरे हे बघ! मी सद्‌गुरू बालमुकुंदाच्या पाया पडलो. आणि त्याच्यावर माझा सर्व हवाला घालून तेथे स्वस्थ पडून राहिलो रे! व त्या सद्‌गुरूच्या पायी चिटकून राहिलो! म्हणजे त्या गुरूची संगत मी सोडिली नाही ॥धृ॥

<B>उपदेशमात्रे मुक्त होउनी ॥ नाहीं कर्मी अडलों रे ॥१॥ </B>
सद्गुरूच्या आत्मप्राप्तीच्या उपदेशाने मी अनायासे ब्रह्म होऊन गेलो! त्यामुळे "शास्त्राला धरून शुध्दाचरणाने देह दंड करून, मन, इंद्रिये ताब्यात ठेवण्याचा विधि आचार" अशा कर्मयोगात मी अडकून पडलो नाही रे! गुरूने फार चांगले केले! मला श्रम पडू दिले नाहीत ॥१॥  

<B>बंधमोक्षाची भ्रांति सारुनी ॥ स्वानंदडोहीं बुडलों रे ॥२॥ </B>
तसेच "मी मायापाशांत अडकून पडलो आहे, आता मला या मायापाशातून कसे मुक्त होता येईल ? असा हा बंध मोक्षाचा कल्पित मायाश्रम गुरूने बाजूला हटवून, नाहीसा केला. त्यामुळे मी आत्मानंदरूपी डोहात बुडून गेलो रे! ॥२॥ 

<B>प्रेमानंदें दत्त भजनीं ॥ ऐक्य स्वरूपीं दडलों रे ॥३॥</B>
अशी स्वरूप प्राप्ति झाल्यामुळे माझ्या हृदयात आत्मनिष्ठ शुध्द प्रेम प्रगटले! त्या प्रेमानंदाने मी मस्त होऊन, दत्तात्रय गुरूच्या भजनांत रंगून, अशा प्रकारे ब्रह्मस्वरूपात एकरूप होऊन, गुरुप्रेम प्राशनाने मी पूर्ण तृप्त झालो रे! ॥३॥





पद नं २०२१

<B>स्वार्थासाठीं जन खटपटती ॥ म्हणुनी गुरुमार्गी न पटती ॥धृ॥ </B>
आपल्या सांसारिक फायद्यासाठीच लोक खटपट करितात. स्वार्थ बुध्दीनेच वागतात. म्हणून गुरूने आपल्या आत्महितासाठी सांगितलेल्या गुरू मार्गात, अशा आत्मप्राप्तीच्या मार्गात या लोकांचे पटत नाही. आत्मप्राप्तीकडे त्यांचे लक्ष नसते. नाशवंत अशा सांसारिक सुखासाठीच हे लोक झटतात. ॥धृ॥

<B>दंभभक्ति प्रगटुनी जनीं ॥ वासनात्रयीं लटपटती ॥१॥ </B>
असे हे दांभिक लोक ढोंगीपणाची दिखाऊ भक्ती की, ज्यात आत्महित नाही, अशी पोकळ भक्ति लोकांमध्ये प्रगट करून, हे लोक, लोकवासना, देहवासना, शास्त्रवासना अशी तीन मुख्य बासना मनांत धरून, त्याच्या प्राप्तीसाठी भक्ति करतात. या वासनेप्रमाणे जर झाले नाही तर, ते तळमळतात. या वासनेच्या तृप्तिसाठीच हे लोक धडपड करितात! या वासनेच्या आधीन झाल्यामुळे त्यांना दुःखच भोगावे लागते! वासनेमुळेच पुन्हा जन्म घ्यावा लागतो. खरे आत्मसुख त्यांना कधीही मिळत नाही ॥१॥  

<B>अंतर्बाह्य देव विलसे ॥ अनन्यभावें खूण पटती ॥२॥</B>
जर अशा दांभिक भक्तांनी आपला दांभिकपणा सोडून, आपल्या या देहात, हृदयात व बाहेर दृश्य जगात असा सर्वत्र आत्मा हाच देव विलास करीत आहे, त्यावाचून दुसरे कांहीही नाही अशी अनन्य भावनेने भक्ति केली असता त्यांना आपल्या आत्मस्वरूपाची ओळख पटते! ॥२॥

<B>दत्तावधूत प्रेमसागरीं ॥ त्रिपुटीलहरी सहज अटती ॥३॥</B>
अशा भक्तांनी बालमुकुंद गुरूच्या प्रेममय अशा स्वरूप सागरात बुडी मारिली असता, द्रष्टा- दृश्य-दर्शन, बोध्य-बोधक-बोध अशा भेदरूपी त्रिपुटीच्या भासमात्र लहरी लय पावतात! म्हणजे त्रिपुटीरहित, गुरू व शिष्य अशा द्वैतभावरहित सर्वव्यापक आत्मस्वरूपाचा गुरुकृपे असे भक्त अनायासे उपभोग घेतात. समरस स्थिति प्राप्त होते! या स्थितीत गुरुशिष्य ऐक्य स्थितीत, ऐक्य असे गुरुप्रेमसुख भोगितात. ॥३॥






पद नं २०२२

<B>येणें सहजी जाणें सहजी ॥ ओळखुनी घेईं नरा ॥धृ॥ </B>
अरे हे मानवा! जन्मणे व मरणे हे स्वाभाविकपणे असे सहजस्थितीतच घडते . जसे सागरावर पाण्याच्या अनेक लहरी उठवतात व खेळतात आणि शेवटी त्या सागरातच लय पावतात. तसे स्वरूप सागरांवर अनंत जीव लहरी उठतात व काही उठणे व निमणे यालाच मायिक जन जन्म मरण मानितात. हा स्वरूपाचा प्रेमखेळ आहे. वास्तविक विचार केला तर स्वरूपाठिकाणी जन्मणे व मरणे नाही. देहबुद्धिमुळे वास्तविक जन्म मरणाचा भास दिसतो! तो खोटाच आहे! स्वरूपच सर्वत्र आहे! हेतु गुरुकृपे ओळखून घे! मग तुला कोठेच भेद दिसणार नाही. ॥धृ॥

<B>नाहीं कर्म नाहीं धर्म ॥ ठाव न चराचरा ॥१॥</B>
स्वरूपाठिका ते वैदांनी सांगितलेले कर्माचरण तसेच, सत्कृत्य करणे, वैदिक धर्म आचरणे, असे कर्माकर्म, धर्माधर्म मुळीच नाहीत. या जगातील चैतन्य व जडरूप याची अनंतरूपे याचाहि त्या स्वरूपाठिकाणी पत्ताच नाही. स्वरूप एकटे एकच सर्वत्र व्याप्त आहे, तर हे द्वैत तेथे कसे असणार ? तर नाही. अज्ञानामुळे हा द्वैतभास दिसतो ॥१॥  

<B>चिद्विलासीं ब्रह्मचि खेळे ॥ व्यापुनी परावरा ॥२॥</B>
चौथ्या महाकारण देहाची परावाचा किंवा 'मी' हे पहिले स्पुरण यालाही व्यापून असणारे असे आत्मस्वरूप हेच "ईशशक्तीच्या जगरूपी प्रेमखेळात, या चिद्विलासात प्रेमाने खेळत आहे! जग निराळे, आत्मा निराळा हा भेद नाही. हे जग आत्मस्वरूपाचे सहज स्फुरण आहे. सुवर्णाचे अलंकार, मातीची भांडी, ही जशी अभिन्नरूप आहे, यास निराळे करिता येत नाही, तसे जग ब्रह्माहून वेगळे नाही. हा आत्मविलास आहे! ॥२॥ 

<B>अवधूतरूपीं रंगुनी दत्त ॥ सेवितो प्रेमझरा ॥३॥</B>
हे अनुभवाने जाणून हा पंत दत्तगुरूच्या स्वरूपात रंगून गेल्यामुळे माझ्या हृदयात शुध्द आत्मनिष्ठ असा प्रेमरूपी पाण्याचा झराच झुळुझुळू सतत वाहतो! ते शुध्द गुरुप्रेम मी नित्य सेवन करितो! ॥३॥





पद नं २०२३

<B>संतजनांचे पायीं पडतां ॥ निश्चित मी जाहलों ॥धृ॥</B>
मी संत महात्मे यांच्या पाया पडलो असता, त्यांच्या चरणस्पर्शाने मला स्वस्वरूपाची प्राप्ती होऊन मी पूर्ण शांतच होऊन गेलो! ॥धृ॥

<B>संसाराचा नाहीं लेखा ॥ सिद्धस्वरूपीं रमलों ॥१॥</B>
त्यामुळे डोळ्यांपुढे दिसणारे दृश्य सर्व जग या जगातील प्रपंच, देह व्यापार या भासमात्राची माझ्या ठायी गणति राहिली नाही! याची मी पर्वा बाळगीत नाही. नित्य प्राप्तच असलेल्या अशा आत्मस्वरूपात मी रममाण झालो आहे! ॥१॥  

<B>बंधमोक्षाची बालकहाणी ॥ ऐकूनी मी हंसलों ॥२॥</B>
मी नित्य स्वरूपातच रमत असल्यामुळे, "मी आतां मायाबंधनात अडकलो आहे, तर हे माया निवारण करून, मला मोक्ष कसा मिळेल ?" ही अशी लहान मुलांच्या खेळातील गोष्टीप्रमाणे मायिक जनांचे अज्ञानपणाचे हास्यपद बोलणे ऐकून मी हसलो! कारण प्रत्येक जीव मूळचा ब्रह्मस्वरूपच आहे! तो कधीही बध्द होऊ शकत नाही. त्याला कोणीही बांधून ठेविले नाही. माया नाहीच. तर बंधन कसे असणार ? हा जीव नित्य मुक्तच आहे! असे असताना बंध मोक्षाच्या गोष्टी करणे, हे अज्ञानपणाचेच आहे! स्वरूपाठिकाणी बंध व मोक्ष हे कल्पित द्वैत तेथे मुळीच नाही. स्वरूप हे एकटे एकच सर्वत्र व्याप्त आहे, तर मग तेथे द्वैतभूत कसे शिरेल ? तर नाही. हा मायाभ्रम गुरुकृपेनेच दूर होतो ॥२॥ 

<B>बालावधूतचरणकृपेनें ॥ दत्तभजनीं रंगलों ॥३॥</B>
मी सद्गुरू बालमुकुंदाच्या पायाच्या कृपेमुळे, त्याच्या चरणस्पर्शाने आत्मानुभवात समरस होऊन, त्या स्थितीत दत्तात्रय गुरूच्या भजनानंदात पूर्ण रंगून गेलो! व गुरुप्रेमरसाची गोडी नित्य चाखू लागलो! ॥३॥



पद नं २०२४

<B>अतर्क्स हा अवधूत महिमा ॥ गातां गातां हरी सर्व कामा ॥धृ॥</B>
तर्कातीत, कल्पनातीत, किंवा "स्वरूपावर खोटाच जन्ममरण, उत्पत्ति, स्थिति, लय भास होतो". ही दत्तात्रय प्रभूची थोरवी ही त्याची लीला अतर्क्स आहे! ही कोणासही कळणार नाही. येथे वेदाची वाचा बंद पडली! हा जगदाभास कसा होतो ? हे त्याचे गारूड तर्कातीत आहे! परंतु त्या सद्‌गुरूची स्तुति, भक्ति करीत गेले असता, तो सद्‌गुरू आपल्या सर्व विषयवासना नष्ट करून, हा मायाभ्रम दूर करितो! असा त्याचा अगाध महिमा आहे! ॥धृ॥

<B>शरण जातां हातीं धरियेलें ॥ नेले भक्त सहज निजधामा ॥१॥</B>
त्या सद्‌गुरूस अभिमान टाकून शरण गेले असता, त्याने आपल्या भक्तांना हाती धरून, त्यांना आश्रय देऊन, काही प्रयत्न न करिता, भक्तांना आत्मगृही नेले! ॥१॥  

<B>कर्तृत्वाची भ्रांति हरूनी ॥ मिळविलें आत्मारामा ॥२॥</B>
"मीच कर्ता आहे", असा कर्तेपणाचा वा अहंपणाचा मायाभ्रम नाहीसा करून, भक्तांना आत्मस्वरूपात एकरूपच करून टाकिले! ॥२॥ 

<B>बालावधूत करुणामात्रं ॥ दत्ता जडला निजप्रेमा ॥३॥</B>
दत्तावतारी केवळ अवधूत स्वरूप अशा माझ्या सद्‌गुरू बालमुकुंदाच्या कृपेमुळे या पंताला, आत्मनिष्ठ शुध्द प्रेम या गुरुप्रेमाचा छंदच लागून राहिला आहे. ॥३॥




पद नं २०२५

<B>झालों मी आजी शांत ॥ गुरुकृपें ॥धृ॥</B>
आज मी सद्गुरू बालमुकुंदाच्या कृपेमुळे शांत झालो! म्हणजे मी सतत आत्मशांतीचा उपभोग घेत असतो! ॥धृ॥

<B>द्वैताद्वैतभाव गिळुनी ॥ केवल शुद्धाद्वैत ॥१॥</B>
द्वैत म्हणजे जीवात्मा. अद्वैत म्हणजे अंतरात्मा असा हा द्वैत व अद्वैतभाव नाहीसा करून या द्वैत व अद्वैताच्या पलीकडील एकटे एकच मायामलरहित शुध्द असे ब्रह्मस्वरूपच मी होऊन गेलो! असा शांत झालो! ॥१॥  

<B>योगक्षेमाचें नाहीं ओझें ॥ केलें मज निश्चित ॥२॥ </B>
प्रपंच व परमार्थाचा भार आपल्या शिरावर वाहणे, ही काळजी मला राहिली नाही. कारण तो माझा योगक्षेमाचा भार सद्‌गुरूने आपल्या शिरावर घेतला आहे! अशा प्रकारे गुरूने मला चिंतारहित असे शांतच केले. ॥२॥ 

<B>अंतर्बाह्य सद्गुरु नांदे ॥ प्रेमें नाचतो दत्त ॥३॥</B>
गुरुकृपेमुळे माझ्या या देहात, हृदयात व बाहेर दृश्य जगात असा सर्व असा अनुभव मला आला. त्या स्वरूपाहून मी निराळा राहिलो नाही. असा मी एकरूपच होऊन गेलो! अशा ऐक्यस्थितीत हा पंत, हृदयात गुरुप्रेम प्रगट झाल्याने त्या प्रेमानंदाने धुंद होऊन, दत्तगुरूच्या भजनानंदात तल्लीन होऊन प्रेमाने नाचतो! व गुरुप्रेमरसाची गोडी सर्वत्र नित्य चाखतो! ॥३॥




पद नं २०२६

<B>अवधूतपंथ ॥ भोगिती निजशांति भक्त ॥धृ॥</B>
दत्तात्रय गुरूचा आत्मप्राप्तीचा, प्रेमाचा, मुक्तिवरील भक्तीचा असा हा अवधूत मार्ग आचरण करून, या मार्गातील दत्तभक्त स्वस्वरूपप्राप्तीचे पूर्ण समाधान पावून, नित्य आत्मशांतीचा उपभोग घेत असतात! असा हा अवधूत मार्ग श्रेष्ठ आहे. ॥धृ॥

<B>द्वैताद्वैत नाहीं करूनी ॥ राहिलें अद्वैत ॥१॥</B>
द्वैत म्हणजे हा दृश्य जगविलास व अद्वैत म्हणजे आत्मा तर द्वैत निराळे, अद्वैत निराळे, हा भेद मानणे नाहीसा करून, अथवा हा मायाभ्रम दूर करून हे दत्तभक्त द्वैत नसलेल्या अशा आपल्या आत्मस्वरूपातच रमत राहिले आहेत. ॥१॥  

<B>जीवभाव शोधुनी पहातां ॥ सत्यज्ञानानंत ॥२॥</B>
जीवभाव म्हणजे... "मीच कर्ताभोक्ता आहे", असा कर्ते भोक्तेपणा, किंवा मी जीव आहे. ईश्वर निराळा आहे, असा द्वैतभाव मानणेअशा खोट्या जीवभावाचा शोध करू गेले असतां, त्याचा अंत कसा लागावा ? कारण हा जीवभाव खोटाच आहे. तो नाहीच. स्वस्वरूपाचा विसर पडल्यामुले, भासमात्र द्वैतमुळे जीवभाव कल्पिला आहे. तो खोटाच आहे. आपल्या स्वरूपाला सोडून पाहू गेले असता, व्यर्थच फसगत होते. हाच माायभ्रम आहे! ही माया नाहीच तर तिचा शोध केला, तरी ती कशी सापडणार ? तर नाही! जी वस्तू आहे, तीच सापडेल. स्वरूप हे निरंतर आहे. तेच मिळेल! दुसरे काहीही मिळणार नाही. हा मायाभ्रम दूर होण्यासाठी, गुरूला शरण जाऊन, त्याचा आत्मप्राप्तीचा बोध ऐकून, मायाभ्रमाचा निरास होऊन, सत्यस्वरूप, ज्ञानस्वरूप व अनंत म्हणजे सर्वव्यापक असे अमर्याद स्वरूप. अशा तिन्ही लक्षणांनी युक्त असे ब्रह्मस्वरूपच शोधून पाहतां मिळेल. हा खोटा जीवभाव मिळणारच नाही. ॥२॥

<B>प्रेमास्तव चिद्विलास हा ॥ स्वरूपीं रमतो दत्त ॥३॥</B>
अहो! प्रेमानंद भोगण्यासाठीच चैतन्य शक्तीचा जगरूपी प्रेम खेळ सहज उभारला आहे! हा आत्मविलास आहे. हे जग ब्रह्मस्वरूपाहून निराळे नाही. याचा गुरुकृपे अनुभव घेऊन, हा पंत आपल्या आत्मस्वरूपातच नित्य रमतो. स्वरूपात रमल्यामुळे साहजिकच हृदयात आत्मनिष्ठ शुध्द प्रेम प्रगटले. ते प्रेमसुख मी नित्य भोगतो. ॥३॥






पद नं २०२७

<B>आठवू किती गुरुमायेचे उपकार ॥धृ॥</B>
त्या सद्गुरू बालमुकुंद आईचे तिच्या सहवासातील आतापर्यंत किती! किती! उपकार मी आठवू ? की, त्या उपकारास सीमाच नाही! असे अगणित तिचे उपकार आहेत! "तो कृपाळू आम्हांस मागे, पुढे, आत-बाहेर, रात्रंदिवस एक क्षणभरहि विसावा न घेता राखीत असतो. हा त्याचा अनुपम उपकार की, ज्याला फेडच नाही!" ॥धृ॥

<B>साधन सेवा कांहींच नसतां ॥ केला माझा उद्धार ॥१॥ </B>
परमार्थ प्राप्तिसाठी जप, तप, व्रत, उपवास, अनुष्ठान वगैरे साधना आणि गुरूची सेवा चाकरी, प्रार्थना, पूजा ही काहीच केली नसतानाहि सद्गुरूने माझा उध्दार केला! म्हणजे मला मोक्षाची अखंड स्वरूपात रमण्याची प्राप्ति करून दिली! ॥१॥  

<B>अनंत अपराध घालुनी पोटीं ॥ घेईं पदरीं उदार ॥२॥ </B>
तसेच माझ्याकडून कळत नकळत अगणित अपराघ घडले असतील, तरी ते सर्व सहन करून, पोटात घालून, मला तो सद्‌गुरू पदरात घेतो! आश्रय देतो. दूर लोटीत नाही. असा तो उदार मनाचा, दयाळूच आहे. ॥२॥ 

<B>दत्ता प्रेम देउनी अखंड ॥ दाविलें भक्तिसार ॥३॥</B>
या पंताला आपले हृदयीचे शुध्द प्रेम देऊन, हृदया हृदय एक करून, मला भक्तीचे सारभूत तत्त्व अनुभवास आणून दिले! भक्तिसार म्हणजे रात्रंदिवस गुरूचे ध्यान करणे, हेच भक्तिसार आहे! किंवा "आम्ही कोणताच स्वार्थ मनी न धरितां, निष्काम मने, अनिमित्य भक्तीने त्याचे भजन करावे !" असे भक्तिबीज गुरूने उघड करून दाखविले. ॥३॥





पद नं २०२८

<B>गुण तुझे किती गाऊं रे ॥ दत्ता ॥ प्रेमामृतीं न्हाऊं ॥धृ॥ </B>
हे सद्‌गुरू दत्तात्रया! तुझे सद्‌गुण, तुझे उपकार आठवून मी तुझे किती गुणगान करू रे! किती तुझी प्रार्थना करू ? तुझे कितीहि गुणगान केले तरी, ते अपुरेच पडणार! शब्दाने तुझे स्वरूप प्राप्त होत नाही. तू गुणातीत, वाचा मनातीत आहेस. आम्हाला तुझे प्रेमच आवडते! तुझ्या प्रेमरूपी अमृताने आंघोळ करून आम्ही ओलेचिंब होऊन जाऊं! प्रेममय होऊन जाऊं ॥धृ॥

<B>विषम सर्वही समचि केलें ।॥ तुजविणें कोठें मी राहूं ॥१॥</B>
हे सद्‌गुरू! तू असा गुणी आहेस की, विषम म्हणजे जे कधीहि सम राहात नाही, वारंवार बदलते, असे भासमात्र द्वैतरूप किंवा शक्तिक्रिया, सद्‌गुरू बिलास. असे हे विषय संसार स्वरूप तू ब्रह्ममयच करून टाकिलेस! सम, विषम हा भेदच नाहीसा करून टाकिलास! हे सद्‌गुरू दत्ता! स्वस्वरूपाने सर्वत्र तूच आहेस! तर मी तुझ्यावाचून कोठे राहू रे! आम्हाला दुसरे स्थानच नाही! ॥१॥  

<B>प्रेमळ माय अंतरीं बाहेरी ॥ संसृति मी कां वाहूं रे ॥२॥ </B>
तू भक्त बालकांची प्रेमळ आईच आहेस! तू माझ्या या देहात, हृदयात व बाहेर दृश्य जगात अशी सर्वत्र व्यापलेली आहेस! असे तुझे स्वरूप असतांना, तू आम्हास हरत-हेने आमचे रक्षण, पालन, पोषण, नित्य करीतच असतेस! मग मी या संसाराचे ओझे शिरावर कां व्यर्थ वाहू रे! तू आमचा योगक्षेमभार सतत वाहतच असतेस! म्हणून मी निश्चित झालो आहे. ॥२॥ 

<B>निजखूण दावुनी दत्ता सुखविलें ॥ चरणरज शिरीं वाहूं रे ॥३॥</B>
हे दत्ता! तू या पंताला आपल्या आत्मस्वरूपाची ओळख दाखवून, अखंड आत्मसुखी केलेस! त्यामुळे तुझ्या पायाचे धुलीकण, ती माती आम्ही प्रेमाने शिरावर धारण करू रे! असे तुझे अशीम प्रेम भोगू दे रे! ॥३॥






पद नं २०२९

<B>निजशांति भोगिली ॥ श्रीदत्तपायीं ॥धृ॥ </B>
श्री सद्‌गुरू दत्ताच्या पायी शरण जाऊन तेथे स्वस्थ पडून राहिल्याने मी आत्मक्षांतीचा उपभोग घेतला! सद्गुरू दत्ताच्या पायाजवळ मोक्ष लक्ष्मी वास्तव्य करून राहते! म्हणून ते गुरुचरण मोक्षपद प्राप्त करून देणारे आहेत. तेथेच जीवाला आत्मशानि मिळते! असे गुरुचरण श्रेष्ठ आहेत! ॥धृ॥

<B>अभयवचनें केलें निश्चित ॥ संसृतिहि नुरली ॥१॥</B>
त्या सद्गुरूने "पुत्रा! भिऊ नकोस! मी नित्य तुझा पाठीराखा आहे" असे अभयवचन देऊन मला चिंतारहित असे शांत केले! त्यामुळे हा संसार, हे गेह म्हणजे घरदार, हा देहव्यापार वगैरे मासमात्र खोटा संसार शिल्लकत उरला नाही. माझा मायाश्रम निघून गेला ॥१॥  

<B>हृदयमंदिरीं बोधस्वरूपें ।॥ गुरुमूर्ति वसली ॥२॥</B>
त्यामुळे माझ्या हृदयरूपी मंदिरात गुरूचा आत्मप्राप्तीचा बोध ठसला. त्या ज्ञानस्वरूपाने ती दत्तगुरूची मूर्ति माझ्या हृदयात वास्तव्य करून राहिली आहे! गुरूचा बोध हृदयात प्रगट होणे हेच सद्गुरूचे सगुणरूप होय. ॥२॥ 

<B>प्रेमानंदें बालावधूत ॥ दत्तस्वरूपीं मावली ॥३॥</B>
ती दत्तावतारी सद्‌गुरू बालमुकुंदाची मूर्ती प्रेमानंद स्वरूपाने माझ्या हृदयात आत्मस्वरूपात सामावून गेली! एकरूप झाली! गुरूशिष्यभाव आटून गेला! त्यामुळे मी नित्य गुरुप्रेम सुख भोगतो. ॥३॥






पद नं २०३०

<B>आम्ही सद्‌गुरुमायेचे बाळ ॥ आम्हां न शिवे कळिकाळ ॥धृ॥</B>
आम्ही सर्वश्रेष्ठ अशा सद्‌गुरू बालमुकुंद आईचे बाळ झालेले आहोत! ती आई आमचे नित्य रक्षण करीतच असते! त्यामुळे आम्हाला कसलीच भीति राहिली नाही. आम्हाला हा कल्पित काळ अगर मृत्युही स्पर्शहि करू शकत नाही ॥धृ॥

<B>आम्हां नाहीं जन्ममरण ॥ दृढ धरिले सद्‌गुरुचरण ॥सद्‌गुरुबोधें मुक्तचि जाहलों ॥ नाहीं काळवेळ ॥१॥ </B>
आम्ही सद्‌गुरू आईचे पाय दृढ धरून ठेविले आहेत. आम्ही त्या स्वरूपरूपी चरणाला सोडून जराहि बाजूला सरकत नाही आणि सद्‌गुरूच्या आत्मप्राप्तीच्या उपदेशाने आम्ही मायापाशांतून सुटून स्वतः ब्रह्मच होऊन गेलेले आहोत! असे कांही काळवेळ न लागतां ताबडतोब सहज मुक्त झालो! त्यामुळे आम्हाला आतां जन्ममरण फेरे राहिले नाहीत. स्वरूप प्राप्त झाल्यावरच जन्ममरण फेरा चुकतो! ॥१॥  

<B>विद्याऽविद्या भासली खोटी ॥ मूढाच्या लागली पाठी ॥ सर्वी सर्व ब्रह्मचि विलसे ॥ आत्मा हा केवळ ॥२॥ </B>
ईश्वराची जग उपाधि ही 'विद्या' आहे. आणि या जीवाची संसार उपाधि ही 'अविद्या' आहे. या 'विद्या' व 'अविद्या' दोन्ही मायेचा स्वरूपावर खोटाच भास झालेला आहे. ह्या माया नाहीतच परंतु, स्वस्वरूपाचा विसर पडल्यामुळे अज्ञानी, मायिक जीबाच्या पाठीमागे या माया लागलेल्या आहेत. 'मीच देह आहे', हे मानिल्यामुळे त्यांना दुःख कष्ट व जन्म मरण भोगावे लागते. वास्तविक आत्मदृष्टीने विचार केला असता, सर्वांमध्ये सर्वत्र ब्रह्मस्वरूपच खेळते! एकपणाविरहीत एकटा एकच आत्मा सर्वव्यापक असा आहे. दुसरे काहीच नाही ॥२॥ 

<B>सत्ता स्फूर्ति विश्व विलसे ॥ आपींआप खेळतसे ॥ दत्तावधूत समरसानंदें ॥ पुरविली माझी आळ ॥३॥</B>
तर या भासमात्र जगाचा विचार केला असतां, सत्ता स्फूर्तिस्वरूप असे हे जग आहे. सत्ता स्फूर्ति म्हणजे सत्ताच ब्रह्माचे शिवरूप व त्यात उठणारी स्फूर्ति म्हणजे त्याची शक्ति किंवा शिव व शक्ति. हीच जगरूपाने विलास करिते. म्हणजे जग स्वतःच सहजच आपल्या स्वरूपात प्रेमानंदाने खेळत आहे. शिव व शक्ति गूळ व गोडीप्रमाणे ऐक्यरूपच आहे. तिला भिन्न करिता येत नाही. जगात अणू, रेणूत सत्ता स्फूर्ति सदैव नांदते. त्यांचा नाश कधीहि होत नाही. वस्तूतील त्रिपुटी बदलते. पण सत्ता स्फूर्ति त्यात कायम राहते. ती अविनाशी आहे. तो सद्गुरू परमात्माच स्वतः प्रेम भोगण्यासाठी सत्ता स्फूर्तिरूपाने असा जगरूप झाला आहे! जग ब्रह्मस्वरूपाहून निराळे नाही. सगुण निर्गुण ऐक्यभावच आहे. अशा समरसानंदे म्हणजे "खऱ्या आवडीत भोक्ता, भोग्य व भोग हा त्रिपुटीभेद रहात नाही. हाच समरसानंद होय." अशा आनंद स्थितीच्या प्राप्तीची माझी उत्कट इच्छा सद्‌गुरू बालमुकुंदाने पूर्ण केली! सगुण निर्गुणाचा अभेद साक्षात्कार मला झाला! त्यामुळे मी सद्गुरुप्रेमसुख नित्य भोगतो. ॥३॥





पद नं २०३१

<B>झाली परिक्षा पास ॥ गुरुकृपें चुकला भवभयत्रास ॥धृ॥</B>
तुम्ही परीक्षा पास झालात याबद्दल मला फार आनंद झाला! "मी कोणती परीक्षा पास झालो आहे असे तुम्ही म्हणाला तर, मी गुरूभजन भक्तीत नित्य रमलो! हीच परीक्षा मी पास झालो आहे! अशी परीक्षा पास झाल्यामुळे, अशा गुरूच्या कृपेमुळे संसारातील दुःखे, संकटे, जन्ममरण फेरे वगैरेपासून भीति उत्पन्न होऊन होणारा असह्य त्रास नाहीसाच झाला! मी मुक्त झालो! जन्म मरण फेरा टळला. आपल्या स्वरूपात रमून, गुरुप्रेमानंद भोगू लागलो! हाच थोर लाभ मला लाभला. ॥धृ॥

<B>नाहीं अभ्यास नाहीं सोस ॥ धरिली गुरूची कास ॥१॥  </B>
त्यामुळे अभ्यास म्हणजे विषयाचे दुःख दोष पाहून स्वरूपाकडे वळणे, त्याबद्दल नाना साधना करणे राहिले नाही. तसेच पारमार्थिक इच्छा धरून खटपट करणे, दुःख, अपेष्टा सहन करणे, अशी तीव्र इच्छा बाळगणे असा सोस करणे राहिले नाही. फक्त मी गुरूचीच कास संगत धरिली आहे. ॥१॥  

<B>सर्वं खलु इदं ब्रह्म ॥ नाहीं द्वैतभास ॥२॥</B>
गुरु संगाने मला हा द्वैतरूपी जगभास झालाच नाही. तर सर्वत्र जे जड व चैतन्यरूप दृश्य दिसते, ते निश्चयाने ब्रह्मच आहे." अन्य कांहीच नाही. हा वेदवाक्याचा सगुण निर्गुणाचा ऐक्यभाव हा सहजानुभव मला बाणला! सर्वत्र ब्रह्ममय अशी माझी स्थिति झाली. ॥२॥ 

<B>दत्तावधूत भजनीं रमतां ॥ पाजी प्रेमरस ॥३॥</B>
असा सहज स्थितीत सद्गुरू बालमुकुंदाच्या भजनानंदात मी पूर्ण रंगून गेलो असतां, ती प्रेमळ माऊली या पंताला आत्मनिष्ठ शुध्द, मधुर प्रेमरस नित्य पाजिते! त्या प्रेमपानाने मी पूर्ण तृप्त झालो आहे! ॥३॥




पद नं २०३२

<B>नाहीं घडीचा भरंवसा तनूचा ॥ सर्व जन जाणती ॥धृ॥ </B>
या देहाचा क्षणभरसुध्दा जगण्याचा भरवसा नाही. या देहास काळ केव्हा गिळंकृत करेल, हे सांगता येत नाही. जो जन्माला आला, तो मरतोच. हे सर्वांना माहीत आहे. सर्व लोक हे जाणतातच. मरणघडी जवळ आल्यावर येथे जे काही आपण मिळविले आहे ते सर्व मुकाट्याने सोडून जावे लागते. ॥धृ॥

<B>मिथ्या विषयापाठीं लागुनी ॥ गुरूसी विन्मुख होती ॥१॥ </B>
हे सर्व त्यांना माहीत असूनहि सर्व विसरून, हे लोक स्वतःला चिरंजीव समजून व्यवहार करितात. शब्द, स्पर्श, रूप, रस व गंध हे पंचज्ञानेंद्रियांचे पंच विषय आहेत. तर या विषयसुख प्राप्तीसाठी, त्याच्याच पाठीमागे लागतात. क्षणिक सुखाच्या मोहाला बळी पडतात. पण आत्मस्वरूपाची ओळख करून देणाऱ्या, अखंड आत्मसुख प्राप्त करून देणाऱ्या अशा सद्‌गुरूस पाठमोरे होतात! तिकडे जात नाहीत. त्यांना विषयसुखच गोड वाटते! ॥१॥  

<B>रात्रंदिन संसृतिमार्गी ॥ वाहती काळभीति ॥२॥</B>
हे लोक हा संसार करीत असतांना, या संसारातील जन्ममरणाच्या परंपरेत अडकून, त्यांना नित्य काळाची भीति वाटते! सारखे मरणाचे भय वाटते! अशी रात्रंदिवस काळाची भीति आपल्या शिरावर वाहातात. त्या भाराने दबून दुःखी कष्टी होऊन तळमळतात! त्यांना दुःख प्रिय वाटते! ॥२॥ 

<B>कालातीत दत्ता न भजतां ॥ केवीं मिळे शांति ॥३॥</B>
असे हे मायाधीन, अज्ञानी, विषयी जन, वर्तमान, भूत, भविष्य या तिन्ही काळाच्या पलीकडील नित्य असणाऱ्या, शाश्वत स्वरूप अशा दत्तात्रय गुरूस शरण जात नाहीत. त्याची भक्ति करीत नाहीत. तर अशांना आत्मशांति कशी मिळेल ? तर मुळीच मिळणार नाही. ते दुःखाने तळमळून, जन्ममरण फेरे फिरतच जातील. ॥३॥




पद नं २०३३

<B>जिकडे तिकडे सद्‌गुरु भरला ॥ सर्वहि ब्रह्मानंद ॥धृ॥</B>
जिकडे तिकडे आंत बाहेर असा सर्वत्र, सर्व शक्तीचे अधिष्ठान दत्तगुरू परमात्माच भरला आहे! सर्वत्रच आत्मानंद आहे. स्वरूपावाचून दुसरे काहीच नाही. ॥धृ॥

<B>नाहीं काया नाहीं माया ॥ नाहीं मुक्ति बंध ॥१॥</B>
हे शरीरही नाही. तसेच "माझे अधिष्ठान परमात्मा स्वरूप न पाहतां जे जे द्वैतभास भासते, ते मायारूपहि नाही. त्याचप्रमाणे मायाबंधनातून सुटून मोक्षप्राप्ति करून घेणे हा मोक्षहि नाही. स्वरूपाठिकाणी है द्वैत मुळीच नाही. स्वरूप एकटे एकच सर्वत्र व्याप्त आहे. ॥१॥  

<B>विश्वचि नाहीं कर्ता कैंचा ॥ सहज स्वरूपछंद ॥२॥ </B>
स्वरूपाठिकाणी जगच जर नाही, तर मग सृष्टि निर्माता ईश्वर हा कर्ता आहे, त्याने जग निर्माण केले आहे, असा हा कर्ता कसा असू शकेल ? अर्थात स्वरूपाठिकाणी ईश्वरहि नाही व जगहि नाही. पण दृश्य जग तर दिसते! तर स्वाभाविकपणे, एकपणांत आनंद भोगिता येईना म्हणून, तो प्रेमानंद भोगण्यासाठी, आपल्या स्वरूपतच नित्य रमण्याचा, प्रेम आवडीचा छंद परमात्म्यास लागलेला आहे! असा तो परमात्मा जगरूप झाला! हे जगहि आपल्या आत्मानंदात विलास करीत आहे. जग हा त्या प्रभूचा प्रकाश आहे! सहजस्फुरण आहे! जग निराळे, तो परमात्मा वेगळा हा भेदभ्रम मुळीच नाही ॥२॥ 

<B>द्वैताद्वैत विरहित दत्त ॥ सहजी भजनानंद ॥३॥</B>
द्वैत म्हणजे दृश्यभास मात्र जग विलास. अद्वैत म्हणजे आत्मा. तर जग निराळे, आत्मा निराळा हा भेद मानणे, या विरहीत तो दत्त परमात्मा आहे. पण प्रेमानंद भोगण्यासाठी गुरू शिष्याचा, भजन भक्तीचा प्रेमानंद अगर हे जगच भजनानंद स्वरूप, गुरू शिष्य असे सहज प्रगटले आहे. हा आत्मविलास आहे! सर्वत्र निर्गुण, सगुण दत्तत् स्वरूपच आहे. ॥३॥




पद नं २०३४

<B>नाहीं भरंवसा या देहाचा ॥ सावध होईं रे झडकरी ॥धृ॥</B>
अरे हे प्राण्या! या देहाचा क्षणभरहि जगण्याचा भरवसा नाही. तर तू लवकरच सावध हो! तुला मनुष्य जन्म मिळाला आहे तर, आयुष्यातील अमूल्य वेळ विनाकारण विषयात रमून व्यर्थ खर्ची घालू नकोस! आपल्या मनुष्य जन्माचे सार्थक म्हणजे आपल्या स्वरूपाची ओळख गुरुकृपे साध्य करून घे! त्यासाठी सद्‌गुरूस एकनिष्ठ भावनेने शरण जा! ॥धृ॥

<B>काळ स्वजन नोहे तुझा ॥ अवचित घात करी ॥१॥ </B>
हा काळ तुझा काही नातेवाईक अगर सन्मित्र नाही. तो काळ कोणाचीहि गय करीत नाही. तो तुझ्या देहावर अकस्मात हल्ला करून, तुला देह ठार करील. तर तू जागृत राहा. ॥१॥  

<B>आत्मस्थिति त्वरित जाणुनी ॥ शांति धरीं अंतरीं ॥२॥ </B>
लवकरच स्वस्वरूप प्राप्तीची स्थिति जाणून अंतःकरणात आत्मशांति अखंड वृढ दर! ॥२॥ 


<B> कर्तृत्वाची दक्षिणा वाहीं ।॥ दत्तपदावरी ॥३॥</B>
यासाठी तू दत्तात्रय गुरूच्या पायी शरण जाऊन, 'मीच कर्ता आहे', असा कर्तेपणा, हा अंहभाव हीच दक्षणा दत्तगुरूच्या चरणी अर्पण कर! म्हणजे तो गुरू तुझा योगक्षेमभार सतत वाहून, तुला स्वस्वरूपाची प्राप्ति करून देईल! तुला प्रेमानंदात खेळवील. त्यामुळे तू नित्य गुरुप्रेम रसाची गोडी चाखून पूर्ण तृप्त होशील! ॥३॥






पद नं २०३५

<B>फकीर निरंजनवासी ॥ द्वैतासी समूळ ग्रासी ॥धृ॥ </B>
अहो! मायामलरहित शुध्द अशा आत्मस्वरूपाठिकाणी नित्य वास्तव्य करून राहणारा, बेफिकीर असा मी फकीर गुरुकृपे झालो आहे! हा दृश्य भासमात्र जगविलास यास मी मुळासकटच गिळून नाहीसा करून टाकितो. हा द्वैतभास, हा मायाभ्रम मी नाहीसाच करून टाकिला आहे. ॥धृ॥

<B>नाहीं जगत मला दिसतें ॥ सत्यज्ञानानंत विलसतें ॥ ठाव नाहीं बंधमोक्षासी ॥१॥</B>
त्यामुळे हे भासमात्र जग मला दिसतच नाही. माझ्या दृष्टीला तर, सत्यस्वरूप, ज्ञानस्वरूप व अनंत म्हणजे अमर्याद स्वरूप. अशा ह्या तिन्ही लक्षणांनी युक्त असे ब्रह्मस्वरूपच सर्वत्र विलास करीत आहे, असा मला अनुभव आला. त्यामुळे मायापाशांत अडकणे हा बंध आहे, व या मायापाशातून सुटणे हा मोक्ष आहे. असा बंध मोक्षाचा माझ्या स्वरूपाठिकाणी पत्ताच राहिला नाही. बंध व मोक्ष हे कल्पितच आहे. हे स्वरूपाठिकाणी मुळीच नाहीत. स्वरूप सदा मुक्तच आहे ॥१॥  

<B>जन्ममरणा दिधली रजा ॥ राहणें सद्‌गुरुभजनकाजा ॥ डुलतों नित्य प्रेमरसीं ।॥२॥</B>
तसेच मी जन्ममरणास सुटी दिली आहे! म्हणजे मला जन्ममरण राहिले नाही. सहज स्थितीत जन्म मरण असत नाही. या स्थितीत मी राहतो! गुरुकृपे माझे पूर्ण काम झाले आहे! आता केवळ मी या जगात सद्‌गुरूभजन भक्ति करणे या कार्यासाठीच राहात आहे! आणि भजनभक्तीच्या प्रेमरूपी रसाची गोडी चाखून, त्या प्रेमात धुंद होऊन मी डोलतो! ॥२॥ 

<B>अहंब्रह्म दक्षिणा दिधली ॥ सहज समाधि सहज भोगिली ॥ अखंड दत्तपदवासी ॥३॥</B>
"मी ब्रह्मस्वरूप आहे", हा अनुभव, याचा 'अहं ब्रह्मासि' हा अभिमान हीच दक्षणा मी गुरूस दिली आहे. म्हणजे 'मी ब्रह्म आहे', हा भावही माझा जिरून गेल्यामुळे, माझी कोणतीही अवस्था असली तरी, स्वस्वरूपाचे विस्मरण मला पडत नाही. अशी अखंड समाधि मी सहज भोगितो! अशाप्रकारे त्या दत्तस्वरूपाठिकाणी वास्तव्य करून राहणारा मी फकीर आहे! ॥३॥




पद नं २०३६

<B>लागला भजनछंद ॥ प्रेमपानें झालों धुंद ॥धृ॥</B>
मला सद्‌गुरूची भजन भक्ति करण्याचा छंदच लागून गेला आहे! अशा भक्तिमुळे माझ्या हृदयात आत्माराम प्रगट होऊन त्यापासून उत्पन्न होणाऱ्या आत्मनिष्ठ शुध्द प्रेमरूपी रसाचे प्राशन करून, मी धुंद झालो आहे! ॥धृ॥

<B>मिथ्या दृश्य सारुनी परतें ॥ देखिला आनंदकंद ॥१॥</B>
हा अनुभव मला असा प्राप्त झाला की, हा खोटा भासमात्र जग पसारा बाजूला हटवून, केवळ आनंदाचा गाभाच असे ब्रह्म वा परमात्मा मी पाहिला! त्याचे दर्शन मला घडले. ॥१॥  

<B>गुह्वह्यांतर्गत तेज पाहतां ॥ प्रगटला परमानंद ॥२॥</B>
जसे गुहेत जाणे कठीण तसे स्वरूप प्राप्तीच्या मार्गाने जाणे कठीण आहे. तसे मी गुरुकृपे भृकुटी स्थानी या गुहेत प्रवेश करून आत्मप्रकाश मी पाहिला. ते तेज पाहून माझ्या हृदयात ब्रह्मानंद प्रगट झाला! ॥२॥ 

<B>एकमेवाद्वितीय दत्त ॥ विश्वचि भजनानंद ॥३॥</B>
'एकपणाविरहीत एक' असे ब्रह्म तोच दत्त आहे. आणि त्याचा जगरूपी चिद्विलास हाच भजनानंद आहे. असे हे विश्वभजन, ही गुरुभक्ति सहज चालली आहे. असा सहजानुभव गुरुकृपे मला आला त्यामुळे मी नित्य गुरुप्रेमसुख भोगतो! ॥३॥


पद नं २०३७

<B>भज रे अवधूत ॥ सदोदित ॥ भज रे० ॥धृ॥ </B>
सद्‌गुरू दत्तात्रयाची भजन, भक्ति, नामस्मरण सतत करीत जा रे! त्यामुळे तुझा मायाभ्रम नष्ट होऊन, तुली आत्मशांति मिळेल रे! ॥धृ॥

<B>सद्‌गुरुमाय प्रेमळ भक्ता ॥ राखिते सतत ॥१॥</B>
अरे, ही सद्‌गुरू आई अतिशय प्रेमळ अंतःकरणाची आहे! ती आपल्या भक्तांचे सतत रक्षण करीत असते! ती आपल्या भक्त बाकास नित्य प्रेम दुग्ध पाजून, पालन, पोषण करते. ॥१॥  

<B>कर्तव्याची भ्रांति सारुनी ॥ करिते जीवन्मुक्त ॥२॥</B>
ती सद्‌गुरू माऊली आपल्या कर्तव्याचा कर्तेपणाचा देहाभिमान, मीच कर्ता हा, ही देहबुद्धि, हा मायाअम बाजूला सारिते. अशाप्रकारे सत्कृत्याचे कर्तेपण सोडवून मोकळा करिते. पाप पुण्य कर्माच्या गोत्यातून पार करिते. वाईट कृत्यापासून परावृत्त करून, "मी ब्रह्म आहे", हा अभिमानसुध्दा जेथे नष्ट होतो, अशी जीवनमुक्त स्थिती किंवा सहजस्थिति भोगणारा असे त्या भक्तास जीवन्मुक्त करून टाकिते. ॥२॥ 

<B>सत्यज्ञानानंत दत्त ॥ प्रेमळ अवधूत ॥३॥</B>
सत्यस्वरूप, ज्ञानस्वरूप व अनंत म्हणजे अमार्याद ज्याचा तपास लाबिता येत नाही असे स्वरूप. अशा या तिन्ही लक्षणांनी युक्त असे ब्रह्मस्वरूपच दत्तात्रय आहे! तर तू त्या दत्तात्रय गुरूची भक्ती सतत करीत जा. आणि गुरुप्रेमसुख यथेच्छ भोग रे! ॥३॥


पद नं २०३८

<B>धन्य धन्य अवधूत कृपा ॥ करुणानिधि निरसी द्वैततापा ॥धृ॥</B>
केवळ दयेचा सागरच असा दत्त सद्‌गुरू द्वैत म्हणजे हा भासमात्र दृश्य जगविलास, हा संसार, देह वगैरे या अशा द्वैतापासून उत्पन्न होणारे दुःख, कष्ट, त्रास अशा तापाचे निवारण करून भक्तांस शांति देतो! अशी त्या दत्तात्रय गुरूची कृपा खरोखर धन्य आहे! धन्य आहे! ॥धृ॥

<B>अभय वचनें धैर्य दिधलें ॥ अधिकारासी न पाहिलें ।॥ सहज बोधमार्ग केला सोपा ॥१॥</B>
परमार्थ मार्गात गुरूस शरण आलेला हा दास योग्य आहे की नाही ? हा साधन संपन आहे काय ? असा माझा अधिकार अगर योग्यता न पाहाताना "पुत्रा, भिऊं नकोस! मी सदैव तुझे रक्षण करीतच असतो." असे मला अभयवचन देऊन, धैर्य दिले! माझ्या चित्तात दृढ विश्वास निर्माण केला! ब्रह्मज्ञान प्राप्तीचा, स्वरूप प्राप्तीचा मार्ग काही प्रयत्न न करितां सहज सोपा करून दिला ॥१॥ 

<B>स्वरूप दावुनी शांति दिधली ॥ जन्ममरणभ्रांति हरिली ॥ शून्य केलें त्रिविधतापा ॥२॥ </B>
मला स्वस्वरूपाची ओळख करून दिली व आत्मशांति दिली. तसेच देह व या देहाचे जन्ममरण सत्य मानणे हा माझा खोटा मायाभ्रम नष्ट केला. स्वतःपासून उत्पन्न होणारा 'अध्यात्मिक ताप', पंचभूते, भौतिके यापासून उत्पन्न होणारा 'अधिभौतिक ताप', आणि शीत, वात, यक्ष, राक्षसादिकापासून न होणारा 'अधिदैविक ताप', अशा तिन्ही तापापासून होणारा त्रास सद्गुरूने नाहीसा करून टाकिला! ॥२॥

<B>बोधमात्रै कर्तृत्व हरिलें ॥ आत्मभजनीं सहज रमविलें ॥ दाविलें दत्तप्रेमस्वरूपा ॥३॥</B>
सद्‌गुरूने मला आत्मप्राप्तीचा उपदेश सांगून, त्या बोधप्रतापाने माझे 'कर्तृत्व' म्हणजे कर्तेपणा. याचा देहाभिमान नाहीसा केला. आत्मस्वरूपात रमणे हेच भजन होय. गुरूने अशा आत्मभजनांत सहज रमविले! शिवाय मला दत्तगुरूचे प्रेम किंवा आत्मनिष्ठ शुध्द असे स्वरूप प्राप्तीचे रसभरीत प्रेम चाखविले! असे प्रेमस्वरूप मला दाखविले. ॥३॥ 



पद नं २०३९

<B>भजूं नित्य सद्‌गुरुदत्ता ॥ कदा न करूं संसृतिचिंता ॥धृ॥</B>
आम्ही स्वस्वरूपाची प्राप्ति करून देणाऱ्या अशा सद्‌गुरू दत्तात्रयाचीच भक्ति करीत राहूं! आणि या संसारासंबंधी कसलीच काळजी कधीही करणार नाही. कारण त्याची भक्ति केली असतां, तो भक्तांची सर्व जबाबदारी आपल्या शिरावर घेतो! ॥धृ॥

<B>अनन्यभावें भजतां पाय ॥ मिथ्या करी भवभयवार्ता ॥१॥ </B>
त्या दत्तगुरूच्या पायी शरण जाऊन, सर्वत्र आत्माच भरला आहे, अन्य काहीच नाही, अशा दृढ भावनेने त्याची भक्ति केली असता, तो सद्‌गुरू संसारात उत्पन्न होणाऱ्या भीतीची वार्ता खोटीच करून टाकितो! त्यामुळे सर्व भीति नाहीशी होते! ॥१॥  

<B>बंधमुक्तिभ्रांति हरुनी ॥ निजशांति देई चित्ता ॥२॥ </B>
तसेच "मी मायाबंधनात अडकलो आहे, यांतून सुटून मला मोक्ष कसा मिळेल ? हा या जीवनाचा कल्पिलेला बंध मोक्षाचा खोटा मायाभ्रम नाहीसा करून, त्याला स्वस्वरूप प्राप्तीचे पूर्ण समाधान प्राप्त करून, त्याचे चित्त शांतच करितो! दुःख, तळमळ सर्व नष्ट होते! ॥२॥ 

<B>प्रेमानंदीं भक्त खेळवी ॥ निजखूण बाणली दत्ता ॥३॥</B>
तो दत्त सद्‌गुरू आपले भक्त मोठ्या प्रेमानंदाने खेळवितो! भक्तांना भजनांत रमवून प्रेमसुख देतो! ही खूण म्हणजे स्वस्वरूपाची ओळख गुरुकृपे या पंताला पूर्ण उसली. म्हणून मी त्या दत्तगुरूची भक्ति करून प्रेमसुख भोगितो! ॥३॥



पद नं २०४०

<B>अढळवचन सद्गुरु ॥ दत्ता ॥धृ॥ </B>
हे सद्‌गुरू दत्तात्रया! तू आम्हाला दिलेले अढळवचन म्हणजे कधीही न ढळणारे असे तुझे सत्य बोल. असे निश्चयात्मक बोलणे की, पृथ्वी खचेल, आकाश ढळेल, काळाच्या तोंडावाटे निघालेल्या तंतूने पृथ्वी तोलून धरिता येईल! अशा अशक्य गोष्टीहि सत्य होतील! परंतु, तुझे वचन ढळणार नाही! खोटे होणार नाही याचा मला अनुभव आला. हा तुझा आशीर्वादच आहे. ॥धृ॥

<B>साधन कांहीं नलगे याला ॥ भवसागरीं तूं तारू रे ॥१॥</B>
अशा प्रकारचे तुझे निश्चयात्मक सत्य वचन आहे! असे तू ज्याला सत्य वचन दिलेले आहेस, या वचनामुळे मोक्ष प्राप्तिसाठी नाना प्रकारचे प्रयत्न करणे राहात नाही. हे सद्‌गुरू! तू वचन दिल्याप्रमाणे आपल्या भक्तांना या संसाररूपी समुद्रातून पार उतरविणारा, मोक्षप्राप्ति करून देणारा असा तू नावाडी आहेस रे! ॥१॥  

<B>अभय वचनें बहु जन तारिले ॥ लोटला प्रेमपूरू रे ॥२॥ </B>
हे सद्‌गुरू दत्ता !" पुत्रा! भिऊ नकोस! मी तुझा पाठीराखा आहे !" अशा तुझ्या अभयवचनाने अनेक लोकांना तू उध्दरून नेलेस! आत्मप्राप्ति करून दिलीस! याचा मला अनुभव आला. त्यामुळे तुझ्या शुध्द प्रेमाचा माझ्या हृदयात जणू पूरच लोटला गेला! अशा त्या प्रेमप्रवाहात बुडून गेलो! इतके मी तुझे अशीम प्रेम भोगतो रे! ॥२॥ 

<B>भक्ताभिमानी बालावधूत ॥ दत्तचि परात्परु रे ॥३॥</B>
भक्तांचा स्वाभिमान बाळगणारा, भक्तांवर प्रेम करणारा, त्यांचा योगक्षेमभार वाहाणारा असा माझा सद्‌गुरू बालमुकुंद आहे! तोच परावाचेच्या पलीकडील असा आत्माराम आहे. तोच दत्तगुरू आहे रे! अशा सद्‌गुरूचे मला अभयवचन मिळाल्याने मी शांतच होऊन गेलो! ॥३॥


पद नं २०४१

<B>दत्तावधूत सर्वांठायीं ॥ दत्तावांचुनी कांहींच नाहीं ॥धृ॥</B>
आकाश जसे सर्वत्र व्याप्त असून, सर्वांहून अलिप्त असते, ते मलीन होत नाही, तसा सर्वसंगरहित असा दत्त परमात्मा आपल्या आंत, या देहात व बाहेर दृश्य जगात असा सर्वत्र व्याप्त असून, सर्वांहून अलिप्त असा आहे! त्या दत्तावाचून दुसरे काहीच नाही. ॥धृ॥

<B>दृश्य द्रष्टा दर्शन तोचि ॥ पाहतां स्वरूपीं हानि नाहीं ॥१॥  </B>
दृश्य-द्रष्टा-दर्शन असा त्रिपुटीरूप तो दत्तच झाला आहे. आत्मदृष्टीने पाहू गेले असता, जसे सोन्याचे अनेक अलंकार बनविले व त्याची घडामोड झाली तरी सोने आहे तसेच राहते. त्यात बिघाड होत नाही. तसे तो परमात्मा, अनंत त्रिपुट्या झाला, अथवा अनंत नामरूपात्मक जगरूप झाला तरी, त्याचे एकत्व मोडत नाही. तो परमात्मा, करून अकर्ता असा अलिप्तच राहतो ॥१॥  

<B>जाहला म्हणतां कांहीं न जाहला ॥ तोचि विलसे ठायीं ठायीं ॥२॥ </B>
तो दत्त परमात्मा अनेक त्रिपुटीरूप झाला. असे म्हणावे तर तसा तो काहीच झाला नाही. तो आहे तसाच आहे. स्वरूपावर त्रिपुटी भास खोटाच भासतो. जीवाला खोटा मायाभ्रम झाल्यामुळे तो परमात्मा अनेकरूप भासला. वास्तविक जसा एकटा सूर्य सर्वत्र प्रकाशत आहे. दुसरे काहीच नाही ॥२॥

<B>सहजानंदें प्रेमळ दत्त ॥ सहज खेळतो प्रेमडोहीं ॥३॥</B>
तो परमात्मा "निर्विकार, निर्विषय, त्रिपुटीरहित सद्‌गुरुप्रेम सुख भोगणे" हा सहजानंद आहे. अशा सहजानंदाने तो प्रेमळ दत्त स्वाभाविकपणे आपल्या प्रेममय अशा स्वरूपरूपी डोहात प्रेमानंदाने खेळतो! आपला प्रेमानंद आपणच भोगितो, म्हणजे "साकार निराकार सगुण निर्गुण इत्यादि सर्व काही होऊन, चिद्विलासमात्रे विश्वनाटक रंगभूमी पात्रे, सूत्रधार, प्रेक्षक इत्यादी सहजीसहज होऊन तोच खेळतो" दत्त परमात्म्यावाचून दुसरे काहीच नाही. जग हा त्याचा सहज विलास आहे! असा मी अनुभव घेऊन प्रेमसुख भोगतो! ॥३॥


पद नं २०४२

<B>दत्त देई शांति ॥ भक्ता दत्त ॥धृ॥ </B>
आपल्या भक्तांना तो दत्तात्रय गुरू आत्मशांति प्राप्त करून देतो! त्यांची शांति ढळू देत नाही. असा तो दत्तगुरू अति प्रेमळ आहे! ॥धृ॥

<B>उत्साह देउनी उत्सव करवी ॥ काय सांगूं प्रीति ॥१॥ </B>
तो दत्त गुरू आपल्या भक्तांच्या अंतःकरणात उत्साह उत्पन्न करून, भक्ताकडून, गुरुउत्सव समारंभ करवून घेतो! असा तो भक्तांना प्रेम देतो! आपल्या भक्तांचा कळवळा बाळगतो. असा त्याचा अगाध प्रेम मी माझ्या वाचेने तुम्हाला काय सांगू ? की, त्याच्या प्रेमास उपमाच नागी! शब्दाने त्या गुरूचे असीम, अमर्याद प्रेम वर्णन करिताच येत नाही॥१॥ 

<B>दीन दुबळा पायीं पडतां ॥ प्रेमाची स्फूर्ति ॥२॥</B>
मी अतिनम्र, गुरूस शरण आलेला असा दीन आहे. व विद्या, संपत्ति इत्यादि बलाने हीन, लाचार असा दुबळा आहे. असा मी दीन दुबळा त्या दत्तात्रय गुरूच्या पाया पडलो असता, त्याने माझ्या हृदयात प्रेमानंदाची स्फूर्ति उठवून, हा गुरुउत्सव करून घेतला! ॥२॥ 

<B>दत्तचरणीं शांत मी जाहलों ॥ सदा भजनरति ॥३॥</B>
दत्तात्रय गुरूच्या पायी मी शरण जाऊन, शांतच होऊन गेलो! माझ्या चित्ताला पूर्ण समाधान प्राप्त झाले! त्यामुळे मी दत्तात्रय गुरूच्या भजन भक्ति प्रेम सुखाचा नित्य उपभोग घेत असतो! भक्तासमवेत भजनी खेळतो. ॥३॥


पद नं २०४३

<B>पाहतां सुलभचि अवधूतपंथ ॥धृ॥</B>
खरे पाहू गेले असता, आत्मप्राप्तीचा दत्तात्रय गुरूचा अवधूत मार्ग आचरणे सोपाच आहे ॥धृ॥

<B>अभिमान टाकुनी चरणीं पडतां ॥ अंतर होई शांत ॥१॥</B>
परंतु, हा मार्ग चालणे सोपा कसा आहे ? तर "मीच कर्ता आहे" हा देहाभिमान याचा त्याग करून, सद्‌गुरू दत्तात्रयाच्या पायी शरण जाऊन, त्याच्यावर आपला सर्व हवाला घालून, तेथे स्वस्थ पडून राहिले असता, गुरुकृपे आपले अंतःकरण शांतच होऊन जाते! आत्मशांति लाभते! ॥१॥  

<B>सर्व कर्माची होळी होउनी ॥ न उरे मिथ्या जगत ॥२॥ </B>
"मी कर्ता आहे", हा अहंभाव नष्ट झाल्यामुळे वेदोक्त कर्माचरण करणे, अथवा इतर कोणतेही कर्म आचरणे, साधना करणे राहात नाही. त्याचा नाश होऊन, हे डोळ्यासमोर दिसणारे भासमात्र असे खोटे जग शिल्लक उरत नाही. हा जगभास नष्ट होऊन जातो ॥२॥

<B>अंतर्बाह्य दाटे प्रकाश ॥ भूमानंद दत्त ॥३॥</B>
'मीपणा' नष्ट झाल्यामुळे, मायाभ्रम नाहीसा होऊन, आपल्या या देहांत, हृदयात आत्मज्योति प्रकाशित होऊन, तिचा प्रकाश बाहेर दृश्य जगात सर्वत्र घनदाट पसरतो! म्हणजे सर्वत्र आत्माच भरलेला आहे, असा अनुभव येतो! तो दत्तात्रयगुरू प्रत्यक्ष ब्रह्मानंद स्वरूपच आहे! सर्वत्र तोच आहे. त्याची निरभिमानपणे भक्ति केली असता, ब्रह्मानंदाची प्राप्ति होऊन, तो भक्त त्याच्या मार्गात प्रेमसुख भोगितो. असा हा आत्मप्राप्तीचा, देहाभिमान त्यागाचा, मुक्तीवरील भक्तीचा, कर्मत्यागाचा, प्रेमानंद भोगण्याचा सर्वश्रेष्ठ मार्ग आहे. ॥३॥



पद नं २०४४

<B>किती प्रेमळ सद्‌गुरुदत्त ॥ अहर्निशीं राखितो भक्त ॥धृ॥ </B>
परमात्मस्वरूप असा दत्तात्रय गुरुप्रेममय अंतःकरणाचा किती तरी प्रेमळ आहे की, तो आपल्या भक्ताचे न विसंबता रात्रंदिवस रक्षण करीतच असतो! हा त्याचा थोर उपकार आहे! ॥धृ ॥ 

<B>योगक्षेमाची वाहुनी चिंता ॥ भवसागरीं तारू होत ॥१॥ </B>
तसेच तो आपल्या भक्ताच्या प्रपंच परमार्थाची सर्व काळजी सतत वाहून, या संसाररूपी महासागरांतून त्याला पैलपार करण्यासाठी स्वतंत्र नावाडी होऊन पार उतरवितो! त्याचा उध्दार करितो! ॥१॥  

<B>जपतपसाधन शीण निवारुनी ॥ करितो जीवन्मुक्त ॥२॥ </B>
त्या भक्तांचे मंत्र जप करणे, तपश्चर्या करून देह दंड करणे, व व्रत उपवास, अनुष्ठान, ग्रंथ पठण वगैरे साधना करणे यांचे कष्ट, शीण नाहीसे करून, काही प्रयत्न न करूं देता, त्या भक्तास "मी ब्रह्म आहे" हा अभिमानसुध्दा जेथे नष्ट होतो, अशी जीवन्मुक्ति, त्यास प्राप्त करून देतो! ॥२॥ 

<B>निजस्वरूप प्रगटुनी प्रेमें ॥ निजशांति देईं दत्त ॥३॥</B>
त्या भक्ताला मोठ्या प्रेमानंदान आत्मस्वरूप प्रगट करून, स्वस्वरूप प्राप्तीचे पूर्ण समाधान, अखंड शांति तो दत्तगुरू प्राप्त करून देतो! त्या भक्तास प्रेमरस पाजून प्रेमाने खेळवितो! असा तो निरतिशय प्रेमळ आहे की, त्याच्या प्रेमाला सीमाच नाही. भक्तासाठी सद्‌गुरूचा अवतार आहे. ॥३॥


पद नं २०४५

<B>सदा दत्तभक्ति ॥ मिळे सहज जीवन्मुक्ति ॥धृ॥</B>
दत्तात्रय गुरूची ऐक्य भक्ती, अभेद भक्ति नित्य केली असतां, त्या भक्ताला अनायासे "जीणावेचा प्रभाव जागृत, स्वप्न, सुषुप्ति या तिन्ही अवस्थेत जागृत असणे ही जीवन्मुक्ति प्राप्त होते! ॥धृ॥

<B>अहमात्मक अनुभव टाकुनी ॥ धरा शुद्ध विरति ॥१॥ </B>
"मीच देह आहे, व हे माझे संबंधी स्त्री, पुत्र, मित्र आप्त, घरदार, संपत्ति वगैरे माझी आहेत." अशी 'अहंममता' टाकून द्या. त्यांची आसक्ति सोडा. आणि मायामलरहित असे शुध्द आत्मप्राप्तीचे कडकडीत वैराग्य अंगी धारण करा ॥१॥  

<B>सर्वांठायीं सद्गुरु विलसे ॥ भेद नाणीं चित्तीं ॥२॥ </B>
तसेच आत बाहेर सर्वत्र तो सद्‌गुरू आत्माच खेळत आहे, अन्य काहीच नाही अशी धारणा करून कोठेच भेद नाही, असे जाणून आपल्या चित्तात भेद आणूं नका ॥२॥ 

<B>दत्तावधूत अंतर्बाह्य ॥ नित्य भजनप्रीति ॥३॥</B>
आपल्या आंत बाहेर सर्वत्र तो बालमुकुंद गुरू हाच परमात्मा आहे, असा ऐक्यानुभव घेऊन, मुक्त झाल्यावरहि त्या दत्तगुरूच्या भजनानंदात रमण्याची आवड धरा आणि त्या गुरूचे प्रेमसुख नित्य भोगा! ॥३॥


पद नं २०४६

<B>सद्गुरुचे पाय धरूनी निश्चित जाहलों ॥धृ॥ </B>
दत्तावतारी सद्‌गुरू बालमुकुंदाचे पाय घट्ट धरून, त्याचा आश्रय करून मी चिंतारहित असा शांतच होऊन गेलो! ॥धृ॥

<B>हरिहरब्रह्म सद्गुरुकृपें ॥ त्रिभुवनीं भरलों ॥१॥</B>
विष्णु, महादेव व ब्रह्मदेव असा त्रिमूर्तिस्वरूप दत्तात्रय सद्गुरूच्या कृपानुग्रहाने स्वर्ग, मृत्यू व पाताळ या तिन्ही लोकात, असा सर्व ब्रह्मांडात मी स्वस्वरूपाने सर्वव्यापक झालो! ॥१॥  

<B>अवधूत पाठीराखा भक्तां ॥ पदीं ऐक्य जाहलों ॥२॥ </B>
आणि भक्ताचा संरक्षक अशा सद्गुरू दत्तात्रयाच्या स्वरूपात मिळून मी एकरूपच होऊन गेलो! ॥२॥ 

<B>योगीराज दत्तावधूत ॥ पदरजीं लोळलों ॥३॥</B>
योग्यांचा राजा असा प्रमुख दत्तावतारी सद्‌गुरू बालमुकुंदाच्या पायांच्या धुलीकणात मी लोळलो! त्याच्या पायाच्या मातीतही प्रेमा भरला आहे! तो अति दुर्मिळ आहे.म्हणून त्यात लोळून माझी कायासुध्दा पावन झाली! अशा गुरूच्या पायाच्या मातीच्या संस्काराचा महिमा अगाध आहे! ॥३॥


पद नं २०४७

<B>उत्सव सांग केला ॥ दत्ता ॥ दास हा धन्य जाहला ॥धृ॥ </B>
हे सद्गुरू दत्तात्रया! आम्ही भक्त मंडळी तुझा करीत असलेला हा गुरुउत्सव समारंभ तू मोठ्या आनंदाने, प्रेमाने, सर्वांगानी गोड यथासांग करून घेतलास. त्यामुळे तुझा हा पंतदास कृतकृत्य झाला! म्हणजे तुझ्या कृपेने मला निर्गुण सगुणांचा अभेद साक्षात्कार झाला! मी धन्य झालो! ॥धृ॥

<B>दीन हीन दुबळा पाहुनी ॥ पूर्ण कृपें पदीं ठेविला ॥१॥  </B>
अतिनम्र शरण आलेला दीन, मंदबुध्दीचा, हीन व दरिद्री, लाचार झालेला दुबळा मी आहे. हे पाहून तू आपल्या पूर्ण कृपेने या दासाला तुझ्या पायाजवळ आश्रय दिलास! ॥१॥  

<B>हरिहर ब्रह्म तूंचि विश्व ॥ विस्तार प्रगटिला ॥२॥</B>
हे दत्ता! विष्णु, महादेव, व ब्रह्मदेव हे अनुक्रमे जगाचे पोषण, संहार व उत्पत्ति करणारे तीन देव आहेत. हे तिन्ही देव व जग तूच स्वतः होऊन, गुरू व शिष्य होऊन, प्रेमानंद भोगण्यासाठी सहज स्फुरण पावून, स्वाभाविकपणे ह्या जगाचा अवाढव्य विस्तार केलास! आणि आपला प्रेमानंद आपणच भोगीत आहेस. ॥२॥

<B>दत्तप्रेमा वर्णं मी किती ॥ अभिमान पदीं अर्पिला ॥३॥</B>
दत्तात्रय गुरूचे शुध्द निरतिशय प्रेम मी शब्दाने किती! किती! वर्णन करू ? तर हा शब्द तुझ्या प्रेमाचे वर्णन करिता करिता, तो लाजून परतला! वेदांनीही मौन धारण केले! असा तुझा प्रेमा अगाध आहे! हे जाणून, "मीच कर्ता आहे" अशा कर्तेपणाचा हा खोटा देहाभिमान मी तुझ्या चरणावर अर्पण केला आहे. अशा निरभिमान स्थितीत तुझ्या भजनी खेळून, स्वस्वरूप प्राप्तीच्या रसभरीत शुध्द अशा प्रेमरसाची गोडी चाखून पूर्ण तृप्त झालो. ही उत्सव सेवा तूच करून घेतलीस. ॥३॥




पद नं २०४८

<B>भक्ति प्रेम देउनी मजला ॥ उत्सव करविला ॥धृ॥</B>
हे सद्गुरू दत्तात्रया! ही विवंचना आम्हा भक्तांना लागून राहीली होती, तरी अशा दुर्धर प्रसंगी, आम्ही करीत असलेला हा गोकुळाष्टमीचा उत्सव तू आम्हास तुझी अभेद भक्ति देऊन, आमच्या हृदयात प्रेम प्रगटून भजनी खेळवून हा गुरूउत्सव समारंभ प्रेमानंदाने, उत्साह देऊन, आम्हाकडून यथासांग साजरा करून घेतलास. ॥धृ॥

<B>जळत अग्नींतूनी सहज ॥ भक्त तूंचि राखिला ॥१॥ </B>
अशा ह्या जळत अग्नीतून म्हणजे संसारात दुःखे, संकटे, आजार, अडचणी या पासून मनांत भडकणारा ताप, त्रास, विवंचना यांतून तूच भक्तांचे रक्षण केलेस! ॥१॥  

<B>दयाळु तूं भक्ति देउनी ॥ दाविसी चिद्विलासलीला ॥२॥ </B>
हे सद्गुरू तू अतिशय दयाळू अंतःकरणाचा असा दयेचा सागरच आहेस आमची तुला दया येऊन तूच आम्हासा भक्ति देऊन, तुझ्या चैतन्य शक्तीचा हा जगरूपी खेळ प्रेम भोगण्यासाठी सहज प्रगट केलास. या तुझ्या चिद्विलासात बऱ्या, वाईट सर्व गोष्टींचा समावेश होतो. ही तुझी अघटित लीला आहे! असे तू आम्हासा दाखवितोस. आमच्या प्रतितीस आणून देतोस ॥२॥ 

<B>नाहीं द्वैत शुद्धाद्वैत । अनुभव उदेला ॥३॥ </B>
आत्मदृष्टीने विचार केला असता, द्वैत म्हणजे भासमात्र जगविलास हा नाहीच. हा भास खोटाच आहे तर मायामलरहित शुध्द असे आत्मस्वरूपच सर्वत्र आहे. हा अनुभव मला तुझ्या कृपेने हृदयात प्रगटला! ॥३॥ 

<B>नोहे जग हैं केवल भजनीं ।॥ सद्‌गुरु खेळला ॥४॥ </B>
हे दिसणारे जग मुळीच नाही. तर केवळ एकटा एकच आत्मा सर्वत्र व्याप्त आहे. तो सद्‌गुरू आत्मा प्रेमानंद भोगण्यासाठी आपल्या एकांगावर सहज स्फुरण पावून गुरू व शिष्य असा द्वैतरूप होऊन, तो सद्‌गुरू भक्त हृदयात प्रगटून, भक्त भजनांत प्रेमानंदरूपाने या उत्सवात खेळला! आपला प्रेमानंद आपणच भोगू लागला! तर सद्‌गुरूस्वरूपावाचून दुसरे कांहीच नाही ॥४॥ 

<B>दिधली खूण बालावधूतें ।॥ दत्त प्रेमें रमला ॥५॥</B>
दत्तावतारी सद्‌गुरू बालमुकुंदाने, या उत्सवात आपली आत्मखूण दाखविली. त्याचे अभय वचन मिळाले. त्यामुळे हा पंत गुरुप्रेम प्राशन करून, त्यात धुंद होऊन रमला! असा अनुभव देऊन गुरूने हा उत्सव निर्विघ्नपणे साजरा करवून घेतला! खरोखर तो सद्‌गुरू धन्य आहे. ॥५॥


पद नं २०४९

<B>अनंत सद्‌गुरु दत्तावधूत ॥ अनंत रूपें नटतो ॥धृ॥</B>
ज्याचा अंत लागत नाही, असे अमर्याद ब्रह्मस्वरूपच माझा सद्‌गुरू बाल मुकुंद आहे. तोच या जगात अनेक सगुण रूपांनी नटतो. ॥ धृ ॥ 

<B>विश्वरूपें स्वानंदास्तव ॥ आपणचि प्रगटतो ॥१॥ </B>
त्याच्यावाचून दुसरे कांहीच नाही एकपणात आनंद भोगता आला नाही, म्हणून आपला आत्मानंद भोगण्यासाठी तोच जगरूपाने आपण स्वतःच निर्गुणाचा सगुण होऊन प्रगट होतो. ॥१॥  

<B>भोग्यभोक्ता होउनी सहज ॥ आप आपणा भेटतो ॥२॥ </B>
तो सद्‌गुरू परमात्मा ज्याचा उपभोग घ्यावयाचा ती वस्तू भोग्य व उपभोग घेणारा भोक्ता. असा भोग्य व भोक्ता गुरू व शिष्य द्वैतरूप सहज होऊन तो स्वतःच स्वतःला भेटतो. म्हणजे त्याचा तोच आहे. दुसरा नाहीच ॥२॥ 

<B>दत्तावधूतदर्शनें समूळ ॥ द्वैतभाव आटतो ॥३॥</B>
सद्‌गुरू बालमुकुंदाच्या भेटीमुळे, त्याच्या कृपेने, स्वरूपाला विसरून अन्य रूपाने जे जे भासमात्र दिसते, असा दुजेपणाचा मायाभ्रम हा मुळासकटच नाहीसा होतो. सर्वत्र सद्गुरू स्वरूपच संचले आहे, असा अनुभव येतो! असा तो सद्‌गुरू भक्तांसाठी, प्रेम भोगण्यासाठी, त्यांच्या उध्दारासाठी निर्गुणाचा सगुण मनुष्यदेहधारी होतो. ॥३॥


पद नं २०५०

<B>देहगेह विनाशी जाणुनी ॥ वरिली गुरुभक्ति ॥ तेंचि प्राप्त निजविरति ॥धृ॥</B>
हे शरीर, घरदार येथील बस्ती वगैरे सर्व भासमात्र दृश्य नाश पावणारे आहे! हे मी गुरुकृपे जाणून, सद्गुरूच्या भक्तीचा स्विकार केला असता, तेव्हाच आत्मप्राप्तीचे वैराग्य माझ्या अंगी बाणले ॥धृ॥

<B>त्रिपुटी विस्तार नाहीं मुळीं ॥ कल्पित भ्रांति ॥ जाणतां मिळली निजशांति ॥१॥ </B>
आणि 'द्रष्टा दृश्य-दर्शन', भोग्य-भोक्ता- भोग' अशा अनेक त्रिपुटींचा विस्तार मुळीच नाही. स्वरूपांवर त्रिपुटी भास खोटाच भासतो. हा कल्पिलेला मायाभ्रम खोटाच आहे! हे मी जाणून घेतले असता, स्वस्वरूप प्राप्तीचे पूर्ण समाधान मला मिळाले! ॥१॥  

<B>नोहे जग चिद्विलास हा ॥ सहजचि स्थिति ॥ हीचि निजप्रेमगति ॥२॥ </B>
हे जग नाहीच! स्वरूपावर जगभास खोटाच असतो! तर हे जग नसून हा ईश शक्तीचा प्रेमखेळ आहे. हा आत्मविलास आहे. जसे सूर्याचा प्रकाश सूर्याहून भिन्न नसतो, तसे जग हे आत्मसूर्याचा प्रकाश आहे! जग हे स्वरूपाहून भिन्न नसते, तसे जग हे आत्मसूर्याचा प्रकाश आहे. जग हे स्वरूपाहून भिन्न नाही. ही मूळची स्वाभाविक स्थिती आहे. भगवंताचे सहज स्फुरण आहे! ही जगस्थिति म्हणजे आत्मस्वरूपाचे रसभरीत शुध्द प्रेम भोगण्याची स्थिती आहे. हा प्रेमोल्हास आहे. जग सहज स्थितीत प्रेमाने खेळते! तो परमात्मा जगरूप झाला! म्हणूनच प्रेम भोगिता येते! असा हा चिद्विलास आहे. ॥२॥ 

<B>दत्तसद्गुरु बालमुकुंद ॥ विलसतो जगतीं ॥ नित्य प्रेमाची भरती ॥३॥</B>
बालमुकुंद सद्‌गुरू हाच दत्त परमात्मा आहे. तोच जगात सर्वत्र प्रेमानंदाने खेळत आहे. असा त्याच्या कृपेने मी अनुभव घेतल्याने माझ्या हृदयात प्रेमसागराला जणू नित्य भरतीच आली! हृदयात प्रेमानंदाच्या लाटा उफाळून वर येतात. मी नित्य अशीम गुरुप्रेमसुख भोगतो! ॥३॥


पद नं २०५१

<B>गुरुभजनीं जाहलों धुंद ॥ गुरुचरणीं आम्हां आनंद ॥धृ॥</B>
सद्‌गुरू दत्तावतारी बालमुकुंदाच्या भजन भक्तीत मी धुंद झालो आहे! सद्‌गुरूचे पाय हेच निर्गुण, निर्विकल्प पद आहे. त्या सद्‌गुरूच्या चरणापाशीच आम्हाला ब्रह्मानंद भोगावयास मिळतो! सद्‌गुरूपायीच मोक्षलक्ष्मी वास्तव्य करून राहते. ॥धृ॥

<B>द्वैताद्वैत वारुनी सर्व ॥ भोगितों स्वानंद ॥१॥

<B>त्या सद्‌गुरूच्या कृपानुग्रहाने द्वैत म्हणजे हा दृश्य जगविलास. व अद्वैत म्हणजे आत्मा. या द्वैत व अद्वैताचा भेद मानणे, निरनिराळे कल्पिणे, हा सर्व मायाभ्रम दूर करून, मी नित्य आत्मानंदाचाच उपभोग घेत असतो. ॥१॥  

<B>अंतर्बाह्य एक स्वरूप ॥ नाहीं मोक्षबंध ॥२॥</B>
माझ्या या देहात, हृदयात व बाहेर दृश्य जगात असे सर्वत्र एकटे एकच आत्मस्वरूपच आहे. त्यावाचून दुसरे कांहीच नाही. "मी मायापाशातून सुटलो. मला ब्रह्मप्राप्ति झाली. असा मोक्ष आणि "मी मायाबंधनात अडकलो आहे. असा मला अनुभव आला. जीव हा नित्य मुक्तच आहे. अज्ञ जीवाने मोक्ष व बंध हे कल्पनेने मानलेले आहेत. ते खरे नव्हेत. मोक्ष व बंध हा स्वरूपावर खोटाच भास आहे ॥२॥ 

<B>सर्वांठायीं सद्‌गुरु नांदे ॥ दत्तचि बालमुकुंद ॥३॥</B>
आपल्या आंत बाहेर असा सर्वत्र तो परमात्मस्वरूप सद्गुरू बालमुकुंदच, प्रेमभोगार्थ सहज स्फुरण पावून गुरू शिष्यरूप अथवा शिवशक्तिरूप होऊन सर्वत्र नित्य वास्तव्य करून राहतो. मला अनुभव आला. त्यामुळे मी सद्गुरू बालमुकुंदाहून निराला राहिलो नाही. हा पंत स्वतः बालमुकुंद गुरूच होऊन गेला. अभेदरूप झाला! परखह्मस्वरूपच होऊन गेला! आणि नित्य गुरुप्रेमसुख भोगू लागला! हा केवळ गुरूभजनभक्तीचा, गुरूचरणाचा अगाध महिमा आहे! ॥३॥


पद नं २०५२

<B>प्रेम देईं पायीं पडलों सद्‌गुरुत्राता ॥ आणिक नाहीं मागणें तुजला बालावधूता ॥धृ॥</B>
आपल्या भक्तांचे रक्षण करणाऱ्या हे सद्गुरू बालमुकुंदा! मी माझे सर्वस्व तुझ्या पायी अर्पण करून, तुजवर माझा सर्व हवाला घालून तेथे स्वस्थ पडून राहिलो आहे तर, तू मला तुझे आत्मनिष्ठ असे शुध्द प्रेम दे! या व्यतिरिक्त तुला मी आणखी दुसरे असे काहीही मागत नाही ॥धृ॥

<B>दीन हीन पायीं पडलों तूंचि मज त्राता ॥ अनन्यगतिका आधार तूंचि माता तूं पिता ॥१॥</B>
अति नम्र शरण आलेला असा दीन व क्षुद्र असा हीन. मी तुझ्या पायावर मस्तक ठेवून, पडून राहिलो आहे. तर तूच माझे रक्षण, पालन, पोषण करणारा आहेस. अशा तुला एकालाच शरण आलेल्याचा तूच मला आधार आहेस. तूच माझे रक्षण करणारा माझा मायबाप आहेस ॥१॥  

<B>जिकडे तिकडे तूंचि नांदसी नाहीं भोग्य भोक्ता ॥ अंतर्बाहा स्वरूप विलसे सत्यज्ञानानंता ॥२॥</B>
हे सद्‌गुरू! जिकडे तिकडे सर्वत्र तूच आनंदाने वास्तव्य करून राहतोस. तुझ्या स्वरूपाठिकाणी ज्याचा उपभोग घ्यावयाचा ती भोग्य वस्तू व तिचा उपभोग घेणारा असा भोक्ता हा द्वैत भाव मुलीच नाही. तर सत्यस्वरूप, ज्ञानस्वरूप व अनंत म्हणजे अमर्याद असे स्वरूप. या तिन्ही लक्षणांनी युक्त अशा परमात्मस्वरूप सद्गुरू बालमुकुंदा! या देहात व बाहेर जगात असे सर्वत्र तुझेच स्वरूप प्रकाशत आहे. ॥२॥ 

<B>प्रेमळ सद्गुरु बालावधूत खूण बाणली दत्ता ॥ प्रेमानंदें मस्त होउनी भजतों अवधूता ॥३॥</B>
माझा प्रेममय अंतःकरणाचा प्रेमळ सद्‌गुरू बालमुकुंद हा परमात्माच सर्वत्र आहे. ही आत्मखूण त्याच्या कृपेने या पंताला पूर्ण ठसली! त्यामुळे मी गुरुप्रेमानंदाने धुंद होऊन, त्या दत्तावतारी सद्‌गुरू बालमुकुंदाचीच भक्ति करितो. भजनी खेळतो. आणि भक्तांसमवेत गुरुप्रेमरसाची गोडी नित्य चाखतो! ॥३॥





पद नं २०५३

<B>पायीं पडलों तारीं मला ॥ दीन दयाळा ॥धृ॥ </B>
अति नम्र शरण आलेल्या अशा ह्या गरीब भक्तांवर दया करणाऱ्या हे दयाळू सद्‌गुरू दत्तात्रया! मी तुझ्या पायांवर मस्तक ठेवून, तेथे स्वस्थ पडून राहिलो आहे! तर तू माझा उध्दार कर. अखंड आत्मसुख प्राप्त करून दे! ही नम्र प्रार्थना! ॥धृ॥

<B>जन्मा येउनी कोण मी न कळे किमपि हो मजला ॥ म्हणुनी त्रिविधतापें बहु जीव पोळला ॥१॥</B>
मी मनुष्य जन्माला येऊन मी कोण आहे ? अशी माझी मूळ स्वरूपस्थिती मला किंचितही कळत नाही. म्हणून "मीच देह आहे व हे दृश्य जग सत्य आहे," असे मानणारा माझा जीव अध्यात्मिक, अधिभौतिक व अधिदैविकया तीन तापांनी फारच दुःखी,कष्टी झाला आहे ॥१॥  

<B>आत्मरूपाची भूल पडली द्वैतदाह जाहला ॥ जीवभाव कल्पित हा सत्य मानिला ॥२॥</B>
मला माझ्या आत्मस्वरूपाचा विसर पडल्यामुळे, जीव निराळा, आत्मा निराळा, असे मानणे, अशा द्वैतापासून मला दाह उत्पन्न झाला. म्हणजे मी दुःखी कष्टी झालो आहे! जीव व ईश्वर निराळे आहेत, अशी माझ्या जीवाची मनोवृत्ति ही भासमात्र व खोटीच आहे. परंतु, मी हा जीवभाव खरा मानिल्यानेच मी दुःखी झालो आहे ॥२॥ 

<B>कोठुनी मी आलों कोठें ठाव न उमगला ॥ करितों काय कोण कर्ता भाव नुमजला ॥३॥</B>
मी या पृथ्वीतलावर कोठून आलो ? माझे मूळ ठिकाण कोणते आहे ? हे मला समजले नाही. मी येथे जन्माला येऊन काय करून राहिलो आहे ? मी काय करावयास पाहिजे ? खरा कार्यकर्ता कोण आहे ? हा भाव मला कळला नाही. असा मी अज्ञानी या खोट्या मायापाशात अडकून गेलो आहे. ॥३॥ 

<B>गूढतम सद्गुरुराज हृदयीं प्रगटला ॥ कर्तेपणा समूळ गेला अहं निमाला ॥४॥ </B>
परंतु गुरुकृपेमुळे गुह्याचेहि गुह्य, अति गूढ, सर्व शक्तीचे अधिष्ठान असा आत्माराम हाच, सद्‌गुरूस्वामी माझ्या हृदयात उदय पावला! त्यामुळे "मीच कर्ता आहे", अशी जीवबुध्दि मूळासकटच नाहीशी झाली. बुध्दीचा अहंरूपी नवरा हा अहंकार आत्मस्वरूपात लय पावला. माझा मायाभ्रम निघून गेला ॥४॥ 

<B>जिकडे तिकडे दत्तसद्‌गुरु आपणचि भरला ॥ प्रेमानंदें सगुण होउनी भक्तभजनीं रमला ॥५॥</B>
त्यामुळे जिकडेतिकडे सर्वत्रच दत्तात्रय सद्‌गुरू परमात्माच स्वतः व्यापला गेला. असा मला प्रत्यय आला. अशाप्रकारे तो दत्तात्रय परमात्माच निर्गुणाचा अनंत नामरूप गुणसंपन्न असा सगुण जगरूप प्रेमानंद भोगण्यासाठी, झाला! भक्तप्रेमासाठी, त्यांच्या कार्यासाठी, त्यांचा उध्दार करण्यासाठी तो या जगांत मनुष्यदेहधारी होऊन अवतरला आहे. तो स्वतःच आपल्या एकांगावर गुरू व शिष्य रूपाने नटून, भक्तांच्या भजनानंदात रंगून गेला व भक्तासमवेत आपला प्रेमानंद आपणच भोगू लागला. ॥५॥


पद नं २०५४

<B>गूढ तुझा दरबार ॥ म्हणुनी चरणीं केला थार ॥धृ॥</B>
हे परमात्मस्वरूप सद्‌गुरू बालमुकुंदा! चारी वाचा व मनाच्या पलीकडील न कळण्याजोगे असा तुझा अति गुह्य दरबार म्हणजे जगरूपी चिद्विलास आहे. याचे अमर्याद असे स्वरूप आहे. या तुझ्या आत्मविलासाचा शोध करून गेले असता, ज्ञानी योगी गर्क झाले! पण याचा तपास लागला नाही. अशी तुझ्या या जगाची अर्निवचनीय स्थिति आहे, वेदांनीही मौन धारण केले आहे. या जगातील एका गवताच्या काडीचाही अंत कुणासहि लाविता आला नाही. तुझ्या या जगाची अनंत, अमर्याद स्थिति आहे. हे मी जाणून, तुझ्या चरणांचाच आश्रय केला आहे. ॥धृ॥

<B>जन्ममृत्यूची खूण न कळे ॥ नाहीं स्थितीचा पार ॥१॥ </B>
तू या जीवाचा जन्म कसा घडवितोस ? व याला मृत्यू कसा येतो ? याची ओळख मला कळत नाही. अशी तुझी तर्कातीत अतर्क्स, अघटित लीला आहे. तुझ्या या स्वरूपस्थितीचा शेवट कसा आहे ? हे मला जाणता येत नाही. त्याचा अंत, पार मला कळत नाही ॥१॥  

<B>कोण मी कैंचा आलों कोठुनी ॥ नेणों माझा आधार ॥२॥ </B>
मी कोण आहे ? जीव आहे की, ब्रह्म आहे? मी येथे जन्मालो आलो तर तर कोठून आलो ? कसा आलो ? याला आधार कोणाचा आहे ? हे मी जाणत नाही. ॥२॥ 

<B>अनंत सद्‌गुरु दत्तावधूत ॥ प्रेमाचा सागर ॥३॥</B>
परमात्मस्वरूप हे बालमुकुंदा! तुझे स्वरूप अमर्याद आहे! त्याचा अंत मला कसा लागावा ? असा तू अनंत आहेस. मी तर तुझ्या चरणी पडून राहिलो आहे. तुझ्या कृपेनेच तुझी स्वरूपस्थिति कळेल. तू तर केवळ आत्मनिष्ठ शुध्द अशा प्रेमाचा सागरच आहेस! तुझ्या या प्रेमसागरांतील प्रेमामृत प्राशन करणारा भक्त मासा मला कर. ॥३॥




पद नं २०५५

<B>स्वस्थ चरणीं पडलों ।॥ दत्ता ॥ देईं प्रेम आतां ॥धृ॥</B>
हे सद्‌गुरू दत्तात्रया! मी तुझ्या पायावर मस्तक ठेवून, तुजवर हवाला घालून, तुझ्या पायाजवळ अकर्तेपणा धारण करून, तेथे शांतचित्ताने पडून राहिलो आहे. तर, तू आता मला तुझे आत्मनिष्ठ शुध्द प्रेम दे! हेच तुजजवळ मागणे आहे. ही माझी इच्छा पूर्ण कर! ॥धृ॥

<B>दीनहीन मी मूढ बाळ मी ॥ प्रेमळ तूं माता ॥१॥</B>
तुला अति नम्र शरण आलेला असा मी गरीब व क्षुद्र आणि मंद बुध्दीचा असा अज्ञानी तुझा बालक आहे! तूच माझी प्रेममय अंतःकरणाची अशी प्रेमळ आईच आहेस! ॥१॥  

<B>साधनसेवा कांहीं नेणें ॥ तूंचि भक्त त्राता ॥२॥</B>
जप, तप, व्रत, अनुष्ठान वगैरे साधनाचे सायास करणे, तुझी सेवा चाकरी करणे, हे मी काहीही जाणत नाही. तूच भक्तांचे रक्षण, पालन, पोषण करणारा आहेस ॥२॥ 

<B>नामस्मरण जीवन मजला ॥ खूण बाणली दत्ता ॥३॥</B>
हे सद्‌गुरू दत्ता! तुझे अखंड नामस्मरण करणे, तुझ्या नामाचा जयघोष करणे, हेच माझे जगण्यास आधारभूत असे जीवन साधन आहे! अन्य साधना मला ठावूक नाहीत. तुझ्या नामस्मरणाने, भक्तीने, या पंताला स्वस्वरूप प्राप्तीची ओळख पूर्ण ठसल्यामुळे, माझ्या हृदयात गुरुप्रेमाच्या लहरी वारंवार उफाळून वर येतात. त्या प्रेमसुखाचा आस्वाद मी नित्य घेत असतो! ॥३॥


पद नं २०५६

<B>कर्तुमकर्तुं शक्ति तुझी ॥ खूण बाणली चित्ता ॥धृ॥</B>
हे परमात्मस्वरूप सद्गुरू दत्तात्रया! जे कोणालाही करिता येणार नाही, ते तू सहज करून दाखवितोस. अशी तुझी 'कर्तुमकर्तुम' शक्ति तर्कातीत आहे. तू शिष्यास सिध्द व समरस करून घेतोस. ही तुझी अघटित करणी आहे. ही आत्मस्वरूपाची खूण गुरुकृपे माझ्या चित्तात पूर्ण ठसली. ॥धृ॥

<B>स्फुरद्रूपीं जग हें विलसे ॥ तुझीच ही सत्ता ॥१॥</B>
हे सद्‌गुरू दत्ता! स्फुरण जेथून उत्पन्न होते, अशा तुझ्या स्वरूपातच हे जग प्रेमानंदाने खेळत आहे. आपले प्रेम ऐश्वर्य भोगीत आहे. तुझ्या स्वरूपसागरावरील जग ही प्रेमलहरी सहज स्फुरण पावली आहे. हे जग तुझ्याहून निराळे नाहीच. तुझीच ही सत्ता आहे. तुझ्या सत्तेनेच जग चालते. सत्ता म्हणजे ... "शक्ति ज्याच्या इच्छेने, ज्याच्या स्फूर्तीने भासते, खेळते व लय पावते, तीच सत्ता आहे" किंवा सत्ताच ब्रह्माचे शिवरूप आहे. तूच शिवशक्तिरूप असा जगरूप होऊन, आनंदाने खेळून प्रेम भोगीत आहेस. ॥१॥  

<B>अनंतरूपें अनंतनामें ॥ नटसी अनंता ॥२॥</B>
ज्याचा तपास लाबिता येत नाही, अशा अनंतस्वरूप हे दत्ता! अगणित असा सगुण रूपाने, नामाने तू नटतोस! सजतोस! वेषधारी होतोस. ॥२॥ 

<B>भूतभविष्य वर्तमान ॥ तूंचि प्रेमळ दत्ता ॥३॥</B>
तसेच तू कालातीत असा आहेस. तुझ्या ठायी कालगणना नाही. तू नित्य असतोसच! परंतु, हे प्रेमळ दत्ता! तूच नित्य मना, नवा प्रेमानंद भोगण्यासाठीच भूतकाळ, भविष्यकाळ वर्तमान काळ असा तिन्ही काळरूप झाला आहेस. हे तिन्ही काळ तुझ्या पोटात आहेत. असा तू सर्व काळानाही व्यापून आहेस. आकाश, अवकाश याला तू व्यापून आहेस. याचा मला अनुभव आल्याने तुझ्या कृपेने मी नित्य नूतन प्रेमानंद भोगीत असतो! ॥३॥


पद नं २०५७

<B>अघटित तव घटना ॥ श्रीदत्ता ॥धृ॥</B>
सर्वशक्तिसंपन्न अशा हे सद्‌गुरू दत्तात्रया! "शिष्यास सिध्द व समरस करून घेणे, अशी तुझी विलक्षण, चमत्कारयुक्त, अघटित करणी आहे! तुझे हे अद्भुत कार्य आहे ॥धृ॥

<B>नाहीं कर्म नाहीं धर्म ॥ शरण मी तव चरणा ॥१॥ </B>
हे दत्ता! मी तुझ्या चरणी शरण आलो असता, मला वेदांनी सांगितलेली विधियुक्त कर्मे करणे, सत्कर्म करणे, वैदिक धर्म आचरणे वगैरे कर्माकर्म धर्माधर्म करणे राहिले नाहीत. तुझ्या कृपेनेच मी या जीवाच्या सर्व बंधनातून मुक्त झालो आहे. कर्म, धर्म आचरणे हे अज्ञ, मायिक जीवास आहेत. मला खरा गुरू भेटल्याने ते कर्म धर्माचरण राहिले नाहीत. बरे! कर्म, धर्म आचरून, स्वस्वरूप प्राप्ति होत नाही. जन्ममरण फेरा चुकत नाही. फार तर पुण्य घडून स्वर्ग प्राप्ति होईल. पुण्य संपताच तेथून पदच्युत होऊन मृत्युलोकी जन्म घ्यावा लागतो. जन्ममरण फेरे चुकत नाहीत. स्वरूप प्राप्ति झाल्यावरच जन्ममरण फेरा टळतो. गुरूच स्वस्वरूपानुभव देऊ शकतो. ॥१॥  

<B>बंधमुक्ति अविद्या भ्रांति ॥ नाहीं त्वत्पदशरणा ॥२॥ </B>
हे सद्गुरू दत्ता! जे भक्त तुझ्या चरणी एकनिष्ठ भावनेने शरण आलेले आहेत, अशा भक्तांना, मी मायापाशात अडकलो आहे, आता यांतून मी मुक्त कसा होईन ? असा हा अविद्याजनित मायाश्रम त्यांना राहात नाही. गुरुकृपे हा माझा मायाभ्रम निघून गेला आहे. स्वस्वरूपाठिकाणी या द्वैत कल्पित खोट्या बंध व मोक्षाची वार्ताच नाही. ॥२॥ 

<B>दत्तस्वरूपीं दिधली रजा ॥ मिथ्या अहंपणा ॥३॥</B>
गुरुकृपे मी दत्तस्वरूपात रमल्यामुळे हा खोटा कर्तभोक्तेपणा हा देहाभिमान यास मी रजा दिली. त्याचा त्याग केला. आता मी नित्य आत्मस्वरूपात रमून, गुरुप्रेमरसाची गोडी चाखतो! अशी गुरूने अघटित करणी केली! ॥३॥


पद नं २०५८

<B>अंतर्बाह्य वसतो दत्त ॥ भजन कुणाचें केवीं करूं ॥धृ॥ </B>
माझ्या या देहात व बाहेर दृश्य जगात सर्वत्र दत्त परमात्माच ओतप्रोत भरून राहतो असा अनुभव मला सद्‌गुरूकृपे आल्यामुळे मी आता कुणाची भजन भक्ति कशी करू ? कारण भजन करणारा, भजन करणे व ज्याचे भजन करावयाचे तो सद्‌गुरू अशी 'भजक-भजन-भाज्य', ही त्रिपुटीच राहिली नाही. सर्वत्र स्वरूपच संचले गेले, तर भजन भक्ति कशी घडेल ? म्हणून अखंड स्वरूपस्थितीत रमणे हेच माझे भजन करणे होय. भजन केले अगर न केले हे आम्हाला सारखेच आहे. अशी समरस स्थिति गुरूरायांनी केली. ॥धृ॥

<B>जीव शिव भ्रांति समूळ गेली ॥ आत्मस्वरूपीं भरूं ॥१॥ </B>
ही स्थिति अशी प्राप्त झाली की, "मीच देह आहे, व हे जग सत्य आहे", असे मानणारा हा जीव आहे आणि सृष्टि निर्माता ईश्वर आहे. असे वेगळे मानणे हा माझा मायाभ्रम मुळासकटच नाहीसा झाल्यामुळे स्वरूपच शिल्लक उरले. आता मी आत्मस्वरूपातच रमतो. तेथेच वास्तव्य करून राहतो ॥१॥  

<B>जडचैतन्य जाहलें अभेद ॥ केवल चित्सागरू ॥२॥ </B>
स्वरूपात नित्य रमल्यामुळे जड व चैतन्य हे दोन्ही एकरूपच झाले! भेदच अभेदरूप झाला. आता केवळ एकटे एक सर्वव्यापक असे सागराप्रमाणे ज्ञानघन परमात्म स्वरूपच सर्वत्र व्यापले गेले! अशी माझी अभेद स्थिति झाली. ॥२॥ 

<B>दत्तावधूत बाल- मुकुंद ॥ प्रेमचराचरू ॥३॥</B>
सर्वसंगरहित दत्तावत्तारी सद्‌गुरू बालमुकुंदच प्रेमानंदरूपाने जड व चैतन्यात ओतप्रोत, पूर्ण भरलेला मला दिसला! त्यामुळे माझ्या हृदयात गुरुप्रेम उचंबळून आले! मी ते प्रेमसुख नित्य मनमुराद भोगितो ॥३॥


पद नं २०५९

<B>काय सुकृत होतें पदरीं ।॥ देखिलीं गुरुपाउलें ॥धृ॥</B>
माझे मागील अनेक जन्मांचे असे कोणते पुण्य माझ्या पदरी होते की, मी आज सद्गुरू बालमुकुंदाचे पाय पाहिले! त्याच्या चरणांचा स्पर्श मला झाला! त्याची भेट झाली. त्याच्या कृपेने मी धन्य झालो! ॥धृ॥

<B>दयाळु तो करुणाकटाक्षं ॥ मज पावन केलें ॥१॥ </B>
तो सद्‌गुरू अतिदयाळू अंतःकरणाचा आहे! त्याने कृपादृष्टीने मजकडे पाहून मला मायामलरहित असे शुध्द केले! म्हणजे माझा उध्दार केला! मला आत्मसुख प्राप्त करून दिले! ॥१॥  

<B>साधन सिद्धि न पहातां ॥ निजप्रेम दिधलें ॥२॥</B>
जप, तप, व्रत, उपवास, अनुष्ठान वगैरे साधनांची सिध्दता याने केली आहे की, नाही ? माझी कोणतीच योग्यता न पाहता, त्या सद्‌गुरूने मला आपला म्हणून, स्वस्वरूप प्राप्तीचे रसभरीत शुध्द प्रेम मला दिले! खरा गुरूच आत्मनिष्ठ शुध्द प्रेम शिष्यास देऊ शकतो! ॥२॥ 

<B>निश्चित अंतर होउनी ॥ दत्तपदीं रमलें ॥३॥</B>
त्यामुळे माझे मन चिंतारहित पूर्ण शांत होऊन, मी दत्तात्रय गुरूच्या स्वरूपात पूर्ण रंगून गेलो! असा गुरूचरणांचा अगाध महिमा आहे! ।॥३॥


पद नं २०६०

<B>केलें निश्चित ॥ गुरूनें० ॥धृ॥</B>
श्रीसद्‌गुरू बालमुकुंदाने मजवर कृपा करून शांत केले! स्वस्वरूपप्राप्तीचे पूर्ण समाधान प्राप्त करून दिले! ॥धृ॥

<B>जन्ममरणाची भीति हरूनी ॥ केलें मज मुक्त ॥१॥ </B>
सद्गुरूने जन्ममरणाची भीति म्हणजे वारंवार अनेक योनीत जन्मून मरण घडी पर्यंत या संसारात भोगावा लागणारा त्रास, दुःख, कष्ट, व्याधी, संकटे यामुळे वाटणारे भय कालाची भीति नाहीशीच करून टाकिली. आता माझा जन्ममरण फेरा टळला. मला सद्‌गुरूने मुक्त केले. म्हणजे माझा मायाभ्रम दूर करून स्वस्वरूपाची प्राप्ति करून दिली. ॥१॥  

<B>नाहीं विधिनिषेध मजला ॥ गुरुपदीं निवांत ॥२॥</B>
त्यामुळे मला पुण्य व पाप कर्मे यांची बाधा राहिली नाही. पाप व पुण्य हे प्रारब्धवशे देह भोगते. स्वस्वरूपे करून आम्ही देहाहून अलिप्त आहोत. पुण्याची गणना आमच्या ठायी नाही. पापाची भीति नाही. 'मी कर्ता' हा अहंभाव निघून गेल्याने, जरी या देहाकडून बरी, वाईट कर्मे घडली तरी ती आम्हास बाधीत होत नाहीत. जन्ममरणास कारणीभूत होत नाहीत. आमच्या ठिकाणी कोणतीच वासना राहिली नाही. मी तर सदा आत्मस्वरूपातच शांत होऊन राहतो. ॥२॥ 

<B>प्रेमळ माय पदरीं घेउनी ॥ राखी सतत दत्त ।॥३॥</B>
प्रेममय अंतःकरणाची अशी ती माझी सद्गुरू बालमुकुंद माऊली अतिप्रेमळ आहे. तिने मला आपल्या पदरात घेऊन, ती या पंताचे सतत रक्षण करिते. योगक्षेमभार वाहते. ॥३॥


पद नं २०६१

<B>शुद्ध प्रेमामृत पाझरला ॥ करुणार्णव हेलावला ॥धृ॥</B>
केवळ दयेचा सागरच असा तो दत्त परमात्मा यास एकट्यास प्रेमानंद भोगता आला नाही, म्हणून तो प्रभू मायामलरहित आत्मनिष्ठ अशा आपल्या शुध्द प्रेमाने पाझरला, द्रवला व त्या प्रेमभरात उचंबळून त्यास जणू प्रेमाची भरतीच आली. ॥धृ॥

<B>निजप्रेमाची आवड मनीं ।॥ देवभक्त जाहला ॥१॥ </B>
त्या दत्तप्रभूच्या मनात आपल्या आत्मस्वरूपाच्या शुध्द रसभरीत प्रेम भोगण्याची आवड असल्याने, तो प्रेमा भोगण्यासाठी स्वतः आपल्या एकांगावर देव व भक्त अथवा पुरुष व प्रकृति असा द्वैतरूपाने जगरूप झाला, जरी तो प्रभू असा द्वैतरूप झाला, तरी त्या अद्वैताची हानी होत नाही. ॥१॥ 

<B>नाहीं अद्वैतासी हानि ॥ प्रेमानंद स्फुरला ॥२॥</B>
त्याची अद्वैत सत्ता मोडत नाही. तो आहे तसाच अलित राहतो! हे जग त्या प्रभूचे प्रेमानंद भोगण्याचे सहज स्फुरण आहे. द्वैतावाचून प्रेमानंद भोगता येत नाही. तो प्रभू जगरूप झाला म्हणूनच आपण प्रेम भोगू शकतो. जग हे प्रेमरस गोडी चाखण्याचे पात्र आहे. ॥२॥ 

<B>विश्व नव्हें हें दत्तप्रेम ॥ सगुणरूपें नटला ॥३॥</B>
तर हे जग नसून हे दत्त प्रभूचे प्रेमच प्रगटले आहे! तो परमात्मा स्वतः निर्गुणाचा सगुणरूपाने म्हणजे "अनंत ब्रह्मांडात भरून अनंत नामरूपाचा प्रेमानंद भोगण्याचा खेळ त्याने उभारिला आहे. हे जग त्याच्या स्वरूपाहून भिन्न नाही. सुवर्ण व त्याचे अलंकार याप्रमाणे एकरूपच आहे. जग हा त्या परमात्म स्वरूपाचा प्रेमोल्हास आहे. ॥३॥


पद नं २०६२

<B>नाहीं भीति दत्तभक्तां ॥ अखंड शांति ॥धृ॥ </B>
जे दत्तात्रय गुरूचे खरे आत्मनिष्ठ भक्त आहेत, अशा भक्तांना काळाची, या भासमात्र संसाराची, जन्ममरणाची कसलीच भीति नसते! असे भक्त गुरूच्या कृपेमुळे अखंड आत्मशांतीचा उपभोग घेतात! त्यांची शांति कधीही ढळत नाही. ॥धृ॥

<B>अंतर्बाह्य सत्ता त्याची ॥ कल्पनातीत स्थिति ॥१॥ </B>
आपल्या या देहात बाहेर दृश्य जगात अशी सर्वत्र त्या दत्तप्रभूचीच सत्ता आहे, त्याच्या सत्तेनेचे हा देहव्यापार व जगाचा खेळ चालतो, अशी त्या परमात्म्याची कल्पनेच्या पलीकडील निर्विकल्प ब्रह्मस्थितीच आहे, असा त्या दत्तभक्तांचा अनुभव असतो. ॥१॥  

<B>सर्वशक्ति सद्गुरुमूर्ति ॥ नाहीं मीपण भ्रांति ॥२॥ </B>
सर्व शक्ति म्हणजे या अखिल जगाची प्रकृति हीच दत्तप्रभूची सगुण साकार मूर्ती आहे. अशी त्या भक्तांची आत्मदृष्टी असते. ऐक्यभाव असतो. आणि 'मीच देह आहे' व हे स्त्री, पुत्र, घरदार, आप्त वगैरे माझे आहेत, हा देहाभिमान बाळगणे हा मायाभ्रमच आहे.हा मायाभ्रम त्या दत्तभक्तांच्या ठिकाणी मुळीच नसतो.ते भक्त सर्वत्र दत्त स्वरूपच पाहातात॥२॥

<B>सत्यज्ञानानंत दत्त ॥ विश्व प्रेमस्फूर्ति ॥३॥</B>
सत्यस्वरूप, ज्ञानस्वरूप व अनंत स्वरूप म्हणजे ज्याचा अंत लागत नाही, असे अमर्याद स्वरूप अशी तिन्ही लक्षणांनी युक्त असा तो दत्त परमात्माच सर्वत्र व्याप्त आहे. आणि हे दिसणारे दृश्य जग हे त्याचे सहज स्फुरण आहे. प्रेमानंद भोगण्यासाठीच तो दत्त परमात्मा स्वतः गुरू शिष्य अथवा पुरूष प्रकृति असा जगरूप झाला आहे हे अनुभवाने जाणून, ते दत्त भक्त गुरुप्रेमरसाची गोडी नित्य चाखतात! ॥३॥


पद नं २०६३

<B>अधिकार माझा कांहीं न पाहतां ॥ पायीं ठेविलें ॥ गुरूनें धन्य मज केलें ॥धृ॥</B>
सद्‌गुरू बालमुकुंदाने हा पंत अनुग्रह घेण्यास योग्य आहे की नाही ? याने काही साधना केल्या आहेत की नाही ? हा कोणत्या जातीचा आहे ? याचे नाव काय आहे ? वगैरे माझा काही एक अधिकार न पाहता, मला आपल्या चरणी आश्रय दिला! आणि गुरूने मला 'निर्गुण सगुणाचा अभेद साक्षात्कार करून दिला' मला धन्य केले! ॥धृ॥

<B>काय सकृत होतें पदरीं ।॥ कैसें उदेलें ॥आजी देखिलीं गुरुपाउलें ॥१॥ </B>
माझे मागील अनेक जन्मांचे बहुत, पुण्य माझ्या गाठीस होते, ते पुण्य फल देण्यास कसे उद्युक्त झाले ? हे मला कळत नाही की, आज मी सद्गुरू बालमुकुंदाचे पाय पाहिले! त्या पवित्र चरणांचा स्पर्श मला झाला! त्याची अचानक भेट झाली. ॥१॥  

<B>प्रेमामृत पाजिलें मजला ॥ आपुला म्हणविलें ॥ तेंचि निश्चित केलें ॥२॥ </B>
त्या सद्गुरूने मला जवळ घेऊन, अनुग्रह देऊन,आपला म्हटले म्हणजे.. "तू आता माझा पुत्र झालास! तुझी सर्व जबाबदारी मी माझ्या शिरावर घेतली आहे" असे अभय वचन देऊन, असे आपुलकीच्या • प्रेमभावनेने बोलून, मला पुत्रवत प्रेमरूपी अमृत पाजिले! व तात्काळ मला चिंतारहित असे शांतच करून टाकिले! ॥२॥ 

<B>धन्य दत्त धन्य अवधूत ॥ कृतकृत्य केलें ॥ आत्मस्वरूपीं रमविलें ॥३॥</B>
हा माझा दत्तावतारी अवधूत वृत्तीचा सद्गुरू बालमुकुंद खरोखर धन्य आहे! त्याच्या कृपेने हा पंत धन्य झाला. त्या गुरूने मला कृतकृत्य केले! म्हणजे... जे काय साधावयाचे ते पूर्ण साधले काही साधन करणे राहिले नाही. जीव स्वतः ब्रह्मात्मा झाला! असे गुरूने मला प्रेम देऊन आत्मस्वरूपात रममाण केले! ॥३॥


पद नं २०६४

<B>दत्त भजे गुरुदत्त ॥ तत्पदीं होसी तूं निश्चित ॥धृ॥ </B>
अरे, हे गुरूपुत्रा! तू दत्तास भज. म्हणजे त्या दत्तात्रय गुरूचे भजन, भक्ति नामस्मरण, ध्यान सतत करीत जा. तरच तू त्या सद्‌गुरूच्या चरणी पडून चिंतारहित असा शांतच होशील. तुला अखंड आत्मशांति लाभेल! स्वस्वरूपप्राप्तीचे पूर्ण समाधान दत्तच देऊ सकतो. इतर देव, देवता हे आत्मप्राप्ति देण्यास समर्थ नाहीत. ते फार तर ह्या मृत्युलोकीचे व स्वर्गलोकीचे क्षणिक विषयभोग सुख देऊ शकतील. तर तू दत्त गुरूचीच भक्ति कर. ॥धृ॥

<B>दत्ताविणें कांहीं नाहीं ॥ स्वानुभव सिद्धांत ॥१॥</B>
दत्त परमात्म्यावाचून सर्वत्र दुसरे काहीच नाही. माझ्या स्वतःच्या अनुभवाने सिध्द झालेले हे माझे ठाम मत आहे. स्वस्वरूपाचा विसर पडल्याने जग, संसार हे सत्य भासतात. हा द्वैतभास खोटाच आहे. स्वरूपावाचून अन्य काहीच नाही. ॥१॥  

<B>सहजानंदीं अनंतरूप ॥ प्रेमास्तव भासत ॥२॥</B>
'तू म्हणशील हे जग तर प्रत्यक्ष दिसत आहे' तर त्या दत्तप्रभूस एकट्यास आपला प्रेमानंद भोगता आला नाही म्हणून तो प्रेमा भोगण्यासाठीच "निर्विकार, निर्विषय, त्रिपुटीरहित सद्गुरू प्रेमसुख भोगणे" याला सहजानंद म्हणतात. अशा आपल्या मूळ स्वाभाविक आनंदाने तो दत्त परमात्मा सहज स्फुरण पावून, अनंत नामरूपात्मक सगुण असा जगरूप झालेला मासमात्र दिसला! ॥२॥ 

<B>सत्तास्फूर्ति अवधूतमूर्ति ॥ दत्तस्वरूप शांत ॥३॥</B>
वास्तविक आत्मदृष्टीने पाहू गेले असता, दत्तस्वरूप हे सदा शांतच आहे म्हणजे 'द्रष्टा-दृश्य-दर्शन' त्रिपुटीरहित ,असे दत्तस्वरूप आहे. ही स्वरूपस्थिती प्राप्त होण्यास तू त्याचीच भक्ति करून नित्य दत्त गुरूचे प्रेम प्राशन करून पूर्ण तृप्त होऊन जा! तो दत्तप्रभू सतत तुझा योगक्षेमभार वाहतच असतो. ॥३॥




पद नं २०६५

<B>प्रेमळ तूं दत्ता ॥ अवधूता ॥धृ॥</B>
अतिशय प्रेममय अंतःकरणाच्या प्रेमळ व सर्वसंगरहित अशा अवधूत दत्तात्रया ॥धृ॥

<B>अणुमहत्परिपूर्ण तूंचि ॥ सर्व विश्वभर्ता ॥१॥</B>
हे दत्ता! पदार्थाच्या रजःकणापासून ते संपूर्ण पंच महाभूतात्मक अशा अखिल विश्वाचा तूच पालनकर्ता आहेस ॥१॥  

<B>जड चैतन्य तूंचि नटसी ॥ करुनी अकर्ता ॥२॥</B>
या जगात सर्व स्थूल व जीवयुक्त सर्व प्राणिमात्र तूच असा अनंत वेषधारी होऊन समजतोस. जरी तू एकाचा अनेक रूपधारी झालास तरी, तू कर्मे करून अकर्ता, असा सर्वाहून अलिप्तच राहतोस. तुझी स्वरूपस्थिती मोडत नाही. तू आहे तसाच राहतोस. ॥२॥ 

<B>प्रेमास्तव तूं दत्तावधूत ॥ सच्चित्सुखसविता ॥३॥</B>
सत्यस्वरूप, ज्ञानस्वरूप व आनंदस्वरूप असा तिन्ही लक्षणांनी युक्त अशा आत्मसूर्या! सर्वसंगरिहत अशा दत्तात्रया! तू स्वतःच प्रेमानंद भोगण्यासाठी गुरू व शिष्य अथवा पुरूष व प्रकृति असा द्वैतरूप जगरूप झालास. याचा तुझ्या कृपेने मी अनुभव घेऊन, भजनानंदात खेळून, मी तुझे आत्मनिष्ठ शुध्द प्रेमसुख नित्य भोगतो! ॥३॥




पद नं २०६६

<B>नाहीं चिंता घोर ॥ करितां अवधूतपदीं थार ॥धृ॥ </B>
सद्गुरू दत्तात्रयाच्या चरणांचा आश्रय केला असता, त्या सद्‌गुरूच्या निकट राहिले असता, तो सद्‌गुरू आपले सर्वांगानी रक्षण करीत असतो! त्यामुळे या भासमात्र खोट्या संसारात वाटणारी भयंकर मोठी चिंता राहात नाही. ॥धृ॥

<B>योगक्षेमाची वाहतो चिंता ॥ चुकला संसृतिभार ॥१॥ </B>
तो सद्गुरू आपल्या प्रपंच, परमार्थाची काळजी सतत वाहतच असतो! त्यामुळे या संसारातील दुःख, कष्ट त्रास, संकटे वगैरेचे ओझे, जन्ममरणाचे भय हे सर्व टळले गेले ॥१॥  

<B>आपुला म्हणुनी अभिमान दवडिला ॥ नाहीं येरझार ॥२॥ </B>
त्या दत्तावतारी बालमुकुंदाने मला जवळ घेऊन, अनुग्रहित करून, आपला म्हटले! म्हणजे "तू आता माझा पुत्र झाला आहेस. तुझी सर्व जबाबदारी मी माझ्या शिरावर घेतली आहे. तू शांत रहा" असे गुरूने आपुलकीच्या प्रेमाने बोलून, अभयवचन देऊन, "मीच कर्ता आहे", असा माझा देहाभिमान दूर घालविला! मला स्वस्वरूप प्राप्ती करून दिल्याने मला आता जन्ममरण फेरा राहिला नाही. ॥२॥ 

<B>दत्तावधूत सद्‌गुरु मिळला ॥ लोटला प्रेमपूर ॥३॥</B>
मला बालमुकुंद सद्‌गुरू भेटला! त्यामुळे माझ्या हृदयात गुरुप्रेमाचा जणू पूरच लोटला गेला! असे गुरूचे अगाध, अशीम प्रेमसुख मी नित्य भोगीत असतो !॥३॥




पद नं २०६७

<B>कलियुगीं जागृत दत्तदेव हा ॥ अनन्यभावें भजा ॥ गुरूसी ॥धृ॥</B>
अहो दत्त भक्तानो! कृत, त्रेता, द्वापार व कली अशी चार युगे आहेत. तीन युगे संपली. हल्ली चालू असलेल्या कलीयुगात, हा दत्त परमात्मा प्रत्यक्ष प्रगट जागृत देव आहे. तो आपल्या भक्तांना सगुणरूपाने भेट देत असतो. अशा त्या दत्तात्रय गुरूस, सर्वत्र तो परमात्माच पूर्ण भरलेला आहे, अशा दृढ भावनेने त्या दत्तात्रय गुरूचीच भक्ति करा ॥धृ॥

<B>निर्गुण निर्विकार स्वरूप ॥ सगुण भक्तकाजा ॥ गुरु हा ॥१॥ </B>
त्या दत्तप्रभूचे गुणरहित, विकार नसलेले संथ असे आत्मस्वरूप आहे. भक्तांच्या कार्यासाठी, त्यांचे मनोगत पूर्ण करण्यासाठी, त्यांचा उध्दार करण्यासाठी, भक्तांबरोबर प्रेम भोगण्यासाठी हा दत्त गुरू निर्गुणाचा सगुण मनुष्यदेहधारी रूप धारण करून, या पृथ्वीतलावर असा अवतरला आहे. ॥१॥  

<B>प्रेमास्तव भक्ति देउनी ॥ दावी भजनमौजा ॥ गुरु हा ॥२॥ </B>
हा दत्त गुरू आपला प्रेमा भोगण्यासाठी स्वतः गुरू व भक्तरूप होऊन, भक्तांस आपली भक्ति देऊन, भजन भक्तीचा विविध आनंद भक्तहृदयी प्रगट करतो! आपला प्रेमानंद आपणच भोगतो! ॥२॥ 

<B>सर्वांठायीं प्रेमळ दत्त ॥ नाहीं भाव दुजा ॥३॥</B>
आपल्या आंत व बाहेर असा सर्वत्र तो प्रेमळ दत्तात्रय परमात्माच ओतप्रोत भरला आहे. त्याच्या वाचून दुसरे काहीच नाही. त्याच्या स्वरूपाठिकाणी दुजेपणाची भावनाच नाही. तो एकटा एकच सर्वत्र आहे. तोच अनंतरूपाने भासमात्र दिसतो. हे जाणून त्या दत्तगुरूचीच भक्ति प्रेमानंद भोगा! ॥३॥



पद नं २०६८

<B>दत्तप्रभूसी भजतां निशिदिनीं ॥ नाहीं काळभीति ॥धृ॥</B>
दत्तात्रय गुरूची भक्ति एकनिष्ठ भावनेने केली असता, काळाची भीति राहात नाही. मरणाचे भय वाटत नाही. भक्तिमुळे आत्मानुभव आल्याने भासमात्र मायाभ्रम निघून जातो. हा काळही कल्पित आहे, सर्वत्र स्वरूपच आहे, असा अनुभव येतो. ॥धृ॥

<B>काळाचाहि काळ अवधूत ॥ गर्जती नेटे श्रुति ॥१॥ </B>
या काळालाही गिळंकृत करणारा काळाचाहि काळ असा तो महाकाळ दत्तप्रभूच आहे! तो काळही अवधूतास शरण येतो. त्या काळालाही दत्तप्रभूचे भय वाटते! तो काळ दत्तात्रयाच्या आज्ञेप्रमाणे वागतो! असे चारी वेद अट्टाहासाने ठामपणे मोठ्याने गर्जना करून सांगतात! ॥१॥  

<B>उत्पत्तिस्थितिलयरूपानें ॥ खेळे चिच्छक्ति ॥२॥</B>
उत्पन्न होणे, राहणे व नाश पावणे अशा ह्या जगाच्या तीन अवस्था आहेत. ह्या तिन्ही अवस्थेच्या रूपाने प्रेमानंद भोगण्यासाठी, त्या दत्त प्रभूची ज्ञान शक्ति अथवा मूळमाया सहज स्फुरण पावून खेळत आहे. जग हा त्या प्रभूचा चिद्विलास आहे. तसेच आपल्या मनाच्या ठिकाणी परमात्म्याच्या ज्ञानशक्तियोगे त्या सृष्टीतील पदार्थाचे ज्ञान होते व मग पुढील व्यवहार घडतात. याचप्रमाणे ईशशक्तीच्या प्रेरणेने जगाचे व्यवहार घडतात. अशा आंत व बाहेर त्या प्रभूच्या सामर्थ्यानेच व्यवहार, क्रिया घडतात. ॥२॥ 

<B>दत्तावधूता शरण जातां ॥ प्राप्त निजशांति ॥३॥</B>
माझ्या दत्तावतारी सद्‌गुरू बालमुकुंदास अनन्य भावनेने शरण गेले असता, त्याच्या कृपेने स्वस्वरूपप्राप्तीचे पूर्ण समाधान लाभते! अखंड आत्मशांति भोगावयास मिळते. मायाभ्रम निघून जातो ॥३॥


पद नं २०६९

<B>पडतां गुरुचरणीं ॥ नाहीं निजसुखा वाणी ॥धृ॥</B>
सद्गुरू दत्तात्रयाच्या पायावर मस्तक ठेवून, त्याच्यावर आपला सर्व हवाला घालून, तेथे त्याच्या आश्रयाखाली स्वस्थ पडून राहिले असतां, आत्मसुख भोगण्याची वाण पडत नाही. अखंड आत्मसुख भोगावयास मिळते! ॥धृ॥

<B>तनु मन धन अर्पिता गुरुपदीं ।॥ बिंदुलें जन्ममरणी ॥१॥ </B>
त्या सद्गुरूच्या पायी शरण जाऊन, "शरीर, मन व संपत्ति ही आपली नव्हेत. ती सद्गुरूची आहेत. म्हणून त्याबद्दल आशा न बाळगणे अशाप्रकारे गुरूचरणांवर आपले शरीर, मन व धन अर्पण केले असता, मला स्वस्वरूपाची प्राप्ति होऊन, माझा जन्ममरणाचा फेरा नाहीसाच होऊन गेला! ॥१॥  

<B>धर्माधर्म बंधमोक्ष ॥ वंध्यावंशकहाणी ॥२॥ </B>
स्वरूप प्राप्त झाल्यामुळे वैदिक आचरणाचा धर्म व या धर्मबाह्य आचरण करणे हा अधर्म आहे. अथवा पुण्य व पाप आचरण करणे असे धर्माधर्म. तसेच माया बंधनात अडकणे हा बंध आहे, व त्यातून सुटणे हा मोक्ष आहे. तर असे धर्माधर्म, कर्माकर्म, बंध मोक्ष, जन्ममरण, सुखदुःख द्वंद्वे वांझ स्त्रीच्या वंशातील कल्पित कहाणीप्रमाणे ही खोटीच ठरली! माझ्या स्वरूपाठायी ही द्वंद्वे मुळीच नाहीत. ती मानलेली, खोटी व कल्पितच आहेत. स्वरूप एकटे एकच जर सर्वत्र आहे, तर मग, तेथे कल्पित द्वैतभूत कसे शिरेल ? मुळीच नाही. ॥२॥ 

<B>दत्त चिदाकाशीं उदेला ॥ अवधूत- तरणी ॥३॥</B>
अहो! गुरुकृपे या पंताच्या चैतन्यस्वरूप आकाशात म्हणजे आत्मदर्शन हृदयातच होते तर माझ्या हृदयरूपी आकाशात दत्त हाच सूर्य किंवा आत्मसूर्य उगवला! त्याचा प्रकाश सर्वत्र पसरला. असा मला सर्वत्र आत्मारामाचा प्रत्यय आल्याने मी नित्य गुरुप्रेमरसाची गोडी चाखतो! ॥३॥


पद नं २०७०

<B>नाहीं रे मी नाहीं रे ॥ सद्‌गुरु सर्वांठायीं रे ॥धृ॥</B>
अरे! 'मीच जीव आहे, मीच कर्ता भोक्ता आहे', हा देहाभिमान माझ्या ठायी नाही. मुळीच नाही. तर आंत व बाहेर असा सर्वत्र तो आत्माच भरला आहे, हाच माझा प्रत्यय आहे रे! ॥धृ॥

<B>चिद्विलास दृश्यसर्वहि ॥ आत्मस्वरूपीं पाहीं रे ॥१॥  </B>
हे दिसणारे सर्वच जग हा ईशशक्तीचा प्रेमखेळ आहे. हे जग सागरावरील पाण्याच्या लहरीप्रमाणे आत्मस्वरूपांतच विलास करीत आहे. हे तू आत्मदृष्टीने पहा रे! ॥१॥  

<B>द्वैताद्वैत जीव- कल्पना ॥ बुडाली आनंदडोहीं रे ॥२॥</B>
द्वैत म्हणजे जग विलास. व अद्वैत म्हणजे आत्मा. तर जग निराळे आत्मा निराळा हा भेद मानणे, हे सर्व "मीच देह आहे व हे जग सत्य आहे", असे मानणाऱ्या या जीवाने कल्पिलेले हे द्वैत व अद्वैत ब्रह्मानंदरूपी डोहात बुडून लय पावले. असा मला अनुभव आला रे॥२॥ 

<B>प्रेमास्तव गुरुभक्त हा ॥ दत्तावधूत पाहीं रे ॥३॥</B>
केवळ प्रेम भोगण्यासाठी माझा सद्‌गुरू परमात्मा बालमुकुंद हाच आपल्या एकांगावर गुरूच पुरुष व भक्तच प्रकृति, असा पुरूष व प्रकृति अथवा शिव व शक्तिरूप झाला आहे. हे जग शिवशक्तीचा विलास आहे. असा माझा अनुभव आहे. हे तूहि गुरुकृपे अनुभव दृष्टीने पहा रे! सर्वत्र आत्माच आहे. दुसरे काहीच नाही. याचा अनुभव घेऊन, मी नित्य गुरुप्रेमरसाची गोडी चाखतो! ॥३॥


पद नं २०७१

<B>भक्ति देउनी भजनसेवा ॥ घेई दत्ता माझी रे ॥धृ॥ </B>
मत हे सद्‌गुरू दत्तात्रया! तू मला गुरू शिष्याचा ऐक्यभाव असणे, अंतःकरणाची एकाग्रता असणे अशी अद्भयभक्ति देऊन, अशा भक्तिभावनेने माझी भजन सेवा मजकडून करून घेतोस रे! ॥धृ॥

<B>सत्ता स्फूर्ति तुझी मूर्ति ॥ अनुभवा आली आजि रे ॥१॥ </B>
हे दत्ता! अशी भक्ति तू मला दिल्यामुळे, तुझ्या कृपेने "सत्ताच ब्रह्माचे शिवरूप व त्यात उठणारी स्फूर्ति हीच शक्ति. असा शिवशक्तीचा खेळ असे हे जग, हीच तुझी सगुण, साकार प्रगट झालेली मूर्ति होय. तूच जगरूप झाला आहेस. असा आज मला अनुभव आला रे! ॥१॥  

<B>चिद्विलास सहज प्रगटला ॥ विश्व तुला हें राजी रे ॥२॥ </B>
चैतन्य शक्तीचा जगरूपी प्रेमखेळ, तुझ्या सहज स्फुरणाने प्रगट झाला आहे. तुला प्रेम भोगण्याची अतिशय आवड असल्याने, तुला हे जग फार प्रिय वाटते! कारण द्वैतावाचून प्रेम भोगता येत नाही. तू प्रेमभोक्ता आहेस. ॥२॥ 

<B>प्रेमानंद भक्तां पुरवुनी ॥ त्रिभुवनीं दत्त गाजी रे ॥३॥</B>
म्हणून तू गुरू व भक्त असा द्वैतरूप होऊन प्रेम भोगतोस. आपल्या भक्तांना अखंड प्रेमानंद पुरवून देतोस. त्यांचे रक्षण, पालन, पोषण करितोस. तू भक्तांचा पाठीराखा आहेस. तुझे भक्तवत्सल ब्रीद, हे दत्ता! स्वर्ग, मृत्यु व पाताळ या तिन्ही लोकांत गाजवितोस. भक्त कार्यासाठी असा त्रिभुवनात तुझी फेरी असते. सर्व ब्रह्मांडास तू व्यापून आहेस. सर्वत्र तुझ्या नामाचा डंका गाजतो, सर्वत्र तुझी कीर्ति गाजत आहे! हे मी जाणून तुझे प्रेमसुख नित्य भोगतो ॥३॥


पद नं २०७२

<B>जग चिद्विलास हा दत्ताचा ॥धृ॥ 

<B>जग हे दत्ताच्या चैतन्य शक्तीचा सहज स्फुरण पावलेला प्रेमखेळ आहे ॥धृ॥

<B>एकीं अनेक अनेकीं एक ॥ नाहीं भेद अद्वैताचा ॥१॥ </B>
त्या प्रभूचा चिद्विलास असा आहे की, जसे एकाच सोन्यावर अनेक प्रकारच्या दागिन्यांचा भास होतो, तसे अनेक नामरूपात्मक जगभास एकाच आत्मस्वरूपावर होतो. सोन्याच्या अनेक दागिन्यात सोनेच असते. तसे अनेक नामरूपात्मक जड चैतन्यात जगात एकटा एकच आत्मा विलास करितो. तात्पर्य सर्वत्र स्वरूपच आहे. आत्मस्वरूपाठिकाणी भिन्नपणा, निराळेपणा, अनेक प्रकार मुळीच नाहीत. द्वैतव्यवहार होत असतांनाही अद्वैत स्थिति मोडत नाही. स्वरूप आहे तसेच राहते. ॥१॥  

<B>प्रेमास्तव भोग्य भोक्ता ॥ नाहीं कलंक द्वैताचा ॥२॥ </B>
परंतु, एकट्या प्रभूस प्रेमा भोगता आला नाही, म्हणून तो परमात्मा प्रेमानंद भोगण्यासाठी ज्याचा उपभोग घ्यावयाचा ती वस्तू भोग्य व तिचा उपभोग येणारा भोक्ता. असा भोग्य व भोक्ता द्वैतरूप झाला! पण त्याच्या ठिकाणी अनेक नामरूपात्मक अशा द्वैताचा कलंक नाही. अनेक रूपे धारण करून तो अलिप्तच असतो! ॥२॥ 

<B>दत्तावधूत भजनानंद ॥ प्रेमसोहळा भक्तांचा ॥३॥</B>
परमात्मस्वरूप सद्गुरू बालमुकुंदाचा भक्ति भजनानंद हाच भक्तांचा प्रेमानंद भोगण्याचा जणू उत्सव समारंभच आहे. हाच सोहळा आहे. तो परमात्माच प्रेम भोगण्यासाठी स्वतः गुरू व शिष्य असा होऊन आपला प्रेमानंद आपणच भोगीत आहे. ॥३॥


पद नं २०७३

<B>दत्तमय जाहलें ॥ अंतर दत्तस्वरूपीं रमलें ॥धृ॥</B>
सद्‌गुरू बालमुकुंदाच्या कृपेने, त्याच्या भक्तिमुळे सर्वत्र दत्तस्वरूपच आहे, त्यावाचून दुसरे काहीही नाही, असा मला प्रत्यय आला. माझे अंतःकरण दत्तात्रय गुरूच्या स्वरूपात पूर्ण एकाग्र होऊन रंगून गेले! ॥धृ॥

<B>अंतर्बाह्य दत्तविलास ॥ जिकडे तिकडे दत्तभास ॥ दत्तस्वरूप उदेलें ॥१॥ </B>
माझ्या या देहात व बाहेर दृश्य जगात असा सर्वत्र दत्तगुरूचा प्रेमखेळ चालला आहे, तोच प्रेमाने खेळत आहे, असा मला जिकडे तिकडे सर्वत्र दत्तात्रय गुरूच भासमात्र दिसला. तो दत्तच आहे असा भास मला होतो! सर्वत्र दत्त स्वरूपच प्रगट झालेले दिसते ॥१॥  

<B>जडचैतन्या नाहीं भेद ॥ स्वरूप पाहतां नाहीं वाद ॥ वेद तटस्थ जाहले ॥२॥ </B>
असे दत्तस्वरूप अनुभवास आल्यामुळे हे स्थूल आहे, हे प्राणयुक्त जीव आहेत, असा जड चैतन्याचा निराळेपणा माझ्याठायी राहिला नाही. तर मला सर्वत्र स्वरूपच दिसते. त्यामुळे "अज्ञानवाद, मायावाद, विवर्तवाद, आभासवाद, बिंबप्रतिबिंबवाद, कल्पनावाद, दृष्टि सृष्टिवाद, अवेच्छबाद' वगैरे वाद माझ्याठायी राहिले नाहीत. वरील वादात जगाचे मिध्यत्व प्रतिपादन केलेले आढळते. जे आपणास दिसते अगर भासते म्हणजे आपल्या इंद्रियांना गोचर होते ते जग मिथ्या ठरल्याशिवाय "एकमेवाद्वितीय" ब्रह्म हा सिध्दांत पटणे शक्य नाही. स्वानुभव नसल्यामुळेच वादविवाद निर्माण होतात. भांडण, तटे मिटत नाहीत. वेदांनी पुष्कळ बोलून, त्या गुरूस्वरूपाचा अंत न लागल्यामुळे ते स्तब्धच झाले! तर खरा सद्‌गुरूच शिष्यास आत्मप्रत्यय देतो. सद्गुरूची सीमा वेदांनाही कळली नाही. असा गुरूमहिमा अगाध आहे! ॥२॥

<B>एकाकी न रमते म्हणुनी ॥ भोग्य भोक्ता आपण होउनी ॥ त्रिपुटीरूपें भासलें ॥३॥</B>
आत्मस्वरूप एकटे एकच असल्याने त्याला एकपणात आपला प्रेमानंद भोगता आला नाही म्हणून ते स्वरूप स्वतःच ज्याचा उपभोग घ्यावयाचा ते भोग्य व त्याचा भोग घेणारा भोक्ता. असा भोग्य व भोक्ता होऊन, 'भोग्य-भोक्ता-भोग', 'द्रष्टा दृश्य-दर्शन', अशा अनेक त्रिपुर्टीनी ते स्वरूप भासमात्र दिसले! ॥३॥ 

<B>देवभक्त आपणचि जाहलें ॥ भक्तिसुखें स्वरूपीं रमलें ॥ दत्तप्रेमें भजनीं रंगलें ॥४॥</B>
तसेच ते स्वरूप स्वतःच देव व भक्त असे द्वैतरूप झाले आणि देव व भक्त यांच्या ऐक्य भक्तिपासून मिळणाऱ्या आनंदाने आपल्या आत्मस्वरूपातच रंगून गेले! दत्त प्रभूच्या आत्मनिष्ठ शुध्द प्रेमाने त्याच्या भजन भक्तीत ते रंगून गेले! सर्वत्र स्वरूपच आहे, ते स्वरूप स्वतः गुरू व शिष्य रूपाने नटून आपला प्रेमानंद आपणच भोगीत आहे. ॥४॥ 



पद नं २०७४

<B>व्यभिचार जाहला ठाउका ॥ आतां काय भिऊं मी लोकां ॥धृ॥</B>
जसे एखादी स्त्री आपला नवरा सोडून, परपुरुषाशी संग करिते, मैथुनसुख भोगते, लोकांशी लाजलज्जा सोडून वाईट वागते, तसे आत्मसंग, आत्मरति, आत्ममिथुन करणारी अशी मी जार स्त्री आहे. असा माझा हा व्यभिचार इतर सामान्य, संसारी विषयी जनांना ठाऊक झाला आहे. हे लोकांना समजले आहे. मी यांची भीड धरणे सोडून दिले आहे. तर आता मी या लोकांची काय म्हणून भीति बाळगू ? यांची भीति मला मुळीच राहिली नाही. मी निःसंग झाले आहे. ॥धृ॥

<B>अपर नवऱ्यासी दिधली रजा ॥ वरिला परपुरुष निका ॥१॥ </B>
मी पहिल्या माझ्या मायिक नवऱ्यास म्हणजे मायापतीस रजा दिली, फारकत दिली. त्याचा संग सोडून दिला आहे. आणि 'परपुरूष निका' म्हणजे ब्रह्म अगर परमात्मा हाच 'उत्तम पुरूष' याच्याशी मी लग्न लाविले ॥१॥  

<B>होऊं नये ती जाहली भंडाई ॥ जोडिला अवधूतसखा ॥२॥ </B>
त्यामुळे मायिक विषयी जनांच्या दृष्टीने माझी सर्वत्र नालस्ती, अपकीर्ती झाली आहे! अशी न होणारी गोष्ट गुरुकृपे घडली! मी तर माझे रक्षण, पालनपोषण करणारा, सतत पाठीराखा असा उत्तम पुरूष जो अवधूत सखा म्हणजे सद्‌गुरू दत्त हाच सन्मित्र प्राप्त करून घेतला आहे. त्यामुळे मी निर्भय झाले आहे! ॥२॥ 

<B>प्रेमानंदें स्वरूपछंदें ॥ मिळलों दत्त अकलंका ॥३॥</B>
अशा उत्तम पुरूषासी मी संग केल्याने मोठ्या प्रेमाने, उल्हासाने, स्वस्वरूपात रममाण होण्याचा मला छंदच लागून गेल्याने मायामलरहित शुध्द अशा दत्त स्वरूपात मिळून मी एकरूपच होऊन गेलो! या स्थितीत राहून, गुरूभक्तिप्रेमसुख सोहळा मी नित्य भोगीत असतो! असा मी आत्मव्यभिचारी आहे! मी काही विषय व्यभिचारी नाही ॥३॥


पद नं २०७५

<B>जागृत स्वप्न सुषुप्तिहि ॥ प्रेमास्तव दिसली स्वरूपीं ।॥ नाहीं मुळीं भूली ॥धृ॥</B>
या स्थूल देहाचा प्रत्यक्ष विषयभोग घडणे ही जागृत अवस्था आहे. झोपेत स्वप्ने पडतात ही सूक्ष्मदेहाची स्वप्नावस्था आहे. तसेच स्वप्नरहित गाढ झोप ही कारणदेहाची सुषुप्ति अवस्था आहे. ह्या तिन्ही अवस्था भासमात्र आहेत. ह्या अवस्था स्वरूपाठिकाणी नाहीत. परंतु, प्रेमानंद भोगण्यासाठी ह्या अवस्था स्वरूपात भासमात्र दिसल्या तरी स्वरूपात हा मायाभ्रम मुळीच नाही. स्वरूप हे एकटे एकच सर्वत्र असून, सर्वाहून अलिप्तच आहे ॥धृ॥

<B>आनंदीं उत्पत्ति स्थिति लय ॥ ज्ञानशक्ति भासली ॥ आपुल्या ठायीं आपण रमली ॥१॥ </B>
तसेच आत्मानंदानेच जगाची उत्पत्ति होणे, राहणे व नाश पावणे, म्हणजे स्वरूपात लय पावणे, ह्या तिन्ही अवस्था म्हणजे त्या परमात्म्याची ज्ञानशक्तित्रय अवस्था जगरूपाने सहज स्फुरण पावली. ती भासमात्र दिसली. या शक्तीहून शाक्ता भिन नाही. तसेच आपल्या देहात, बुध्दीत ज्ञान, अज्ञान, विवेक अविवेक इत्यादी बुद्धि धर्म प्रगटणारी त्या प्रभूची ज्ञान शक्तीच आहे. जगात, सर्वत्र ज्ञानच ओतप्रोत भरलेले आहे. हे जग सच्चिदानंदस्वरूपच आहे. वास्तविक ती ज्ञानशक्ति आपल्या स्वरूपाठिकाणी आपणच सागरावरील पाण्याच्या लहरीप्रमाणे रममाण झाली. आनंदाने आत्मसागरातच खेळली. म्हणजे ती ज्ञानशक्ति वेगळी, तो परमात्मा वेगळा असा भिन्न भाव मुळीच नाही ॥१॥  

<B>सहजानंद सहज भोगा ॥ दिसे मायाभूली ॥ प्रेम भोगित गुरुमाउली ॥२॥ </B>
निर्विकार, निर्विषय, त्रिपुटीरहित सद्गुरुप्रेमसुख भोगणे" सहजानंद आहे. या स्वाभाविक आपोआप घडणाऱ्या प्रेमभोगामुळे द्वैतभास मायेमुळे दिसतो. वास्तविक विचार केला तर, आत्मा हीच गुरूमाऊली आहे. तो आत्माच आपल्या एकांगावर गुरूच पुरूष व शिष्यच प्रकृति असा जगरूप होऊन, आपला प्रेमानंद आपणच भोगितो. ॥२॥ 

<B>जग नव्हे हा प्रेमानंद ॥ खूण स्वरूपीं गावली ॥ दत्त अवधूत पाउलीं ॥३॥</B>
हे भासमात्र दिसणारे जग नसून, तो दत्तप्रभूचा प्रेमानंद प्रगट झाला आहे! त्याचा हा प्रेमोल्हास आहे! मी सर्वसंगरहित अशा दत्त प्रभूच्या पायी शरण गेलो असता, त्याच्या कृपेने स्वस्वरूप मी त्या दत्तगुरूच्या प्रेमरसाची अवीट गोडी नित्य चाखतो ॥३॥


पद नं २०७६

<B>किती प्रेमळ माझा दत्त ॥ तोचि सत्यज्ञानानंत ॥धृ॥ </B>
माझा दत्तात्रय गुरू किती! किती! प्रेमळ आहे म्हणून सांगू! त्याच्या प्रेमाला सीमाच नाही! सत्यस्वरूप, ज्ञानस्वरूप व अनंत म्हणजे अमर्याद स्वरूप. अशा तिन्ही लक्षणांनी युक्त असा तोच दत्त परमात्मा सर्वत्र व्याप्त असा आहे! ॥धृ॥

<B>माझा मीपणा नाहीं करूनी ॥ सर्व साक्षी तो विलसत ॥१॥ </B>
तो असा प्रेमळ आहे की, "मीच देह आहे, मीचकर्ता आहे, असा हा माझा देहाभिमान नाहीसा करून, सर्व काही पाहाणारा, सर्व जाणणारा असा द्रष्टा म्हणजे आत्मा आहे. तर हाच असा साक्षी स्वरूपाने सर्वत्र आंत बाहेर तोच विलास करीत आहे, असा मला अनुभव आला. ॥१॥  

<B>जन्ममरण भाव मिथ्या ॥ सर्व स्वरूपें तोचि खेळत ॥२॥ </B>
जन्मणे व मरणे ही जीवाची भावना, देहबुध्दि खोटीच आहे! कोणी जन्मत नाही व कोणी मरतही नाही. आत्मा अमरच आहे. आत्मस्वरूपावर हा जन्ममरणाचा खोटाच भास आहे. हा भास नसून, तो आत्मविलास आहे. जगात सर्व चेतन व जडरूपात सर्व अनंत नामरूपाने तो दत्त परमात्माच खेळत आहे. त्यावाचून दुसरे काहीही नाही ॥२॥ 

<B>चिद्विलास विश्व पाहतां ॥ दत्त पाजी प्रेमामृत ॥३॥</B>
त्या दत्तप्रभूच्या चैतन्य शक्तीचा जगरूपी प्रेमखेळ, त्या प्रभूच्या सहज स्फुरणाने प्रगट झाला आहे. तो स्वतःच प्रेमानंद भोगण्यासाठी गुरूच पुरूष व शिष्यच प्रकृति असा पुरूष व प्रकृतिरूपाने नटून आपला प्रेमानंद आपणच भोगीत आहे! असे हे अखिल विश्व अशा चिद्विलास दृष्टीने मी पाहू गेलो असता, तो दत्तात्रय सद्‌गुरू मला आपले आत्मनिष्ठ शुध्द असे प्रेमरूपी अमृत पाजितो! त्यामुळे मी पूर्ण तृप्त झालो आहे! असा मला प्रेमा देणारा माझा सद्‌गुरू दत्त अतिशय प्रेमळ आहे. ॥३॥




पद नं २०७७

<B>नाहीं दुजा कर्ता रे ॥ नाहीं दुजा भोक्ता रे ॥धृ॥</B>
अरे हे गुरूपुत्रा! दुसरा कार्यकर्ता असा कोणही नाही. तसेच विषय भोग घेणारा असा दुसरा भोक्ता कोणीही नाही 'मीच कर्ता आहे व मीच भोक्ता आहे", असा या जीवाचा देहाभिमान खोटाच आहे रे! तो परमात्माच कर्ता व भोक्ता आहे." त्याच्या सत्तेवाचून झाडाचे पानहि हालत नाही. ॥धृ॥

<B>सत्यज्ञानानंत ब्रह्म ॥ तोचि भोग्य भोक्ता रे ॥१॥</B>
सत्यस्वरूप, ज्ञानस्वरूप व अनंत स्वरूप म्हणजे ज्याचा तपास लाविता येत नाही, असे अमर्याद स्वरूप. अशा ह्या तिन्ही लक्षणांनी युक्त असा ब्रह्मस्वरूप तो दत्त स्वतः आपला प्रेमानंद भोगण्यासाठी भोग्य म्हणजे ज्याचा उपभोग घ्यावयाचा ती वस्तू भोग्य आणि तिचा उपभोग घेणारा भोक्ता. असा भोग्य व भोक्ता झाला रे! ॥१॥  

<B>नाहीं विषय विषयी कोणी ॥ नाहीं भवचिंता रे ॥२॥</B>
विषय म्हणजे पंचज्ञानेंद्रियांचे शब्द, स्पर्श, रूप, रस व गंध हे पंच विषय आहेत. या पंचविषयांचा उपभोग घेणारा, तो दत्त परमात्मा आपल्या या देहात व बाहेर सर्वत्र आहे. त्याच्या वाचून दुसरा कोणीही नाही. विषय व विषयी तो स्वतःच झाला आहे. असे जर आहे, तर मग स्वतःब्रह्मस्वरूप असून, मायाभ्रमामुळे स्वतःस 'मीच देह आहे' असे मानणाऱ्या या जीवाला संसाराची चिंता करण्याची मुळीच गरज नाही रे! हा जीव उगीच देहबुद्धि धरून संसाराची विनाकारण काळजी करितो. हे त्याचे करणे व्यर्थ आहे रे! ॥२॥

<B>ब्रह्मानंदें विश्व विलसतें ॥ खूण बाणली दत्ता रे ॥३॥</B>
ब्रह्मानंद स्थितीतच हे जग प्रेमानंदाने खेळत आहे. म्हणजे ते दत्तपरमात्मा सहज स्फुरण पावून, आपल्या एकांगावर, गुरूच शिव व शिष्यच शक्ति असा शिवशक्तिरूपाने प्रेमानंद भोगण्यासाठी जगरूप होऊन आपला प्रेमानंद आपणच भोगीत आहे. ही आत्मखूण या पंताला गुरुकृपे पूर्ण ठसली रे! ॥३॥




पद नं २०७८

<B>ॐनमः शिवाय दत्त आजि देखिला ॥ प्रेमरसें पूर्ण हृदयीं आजि रेखिला ॥धृ॥</B>
सद्गुरू दत्तात्रयाच्या अवधूत मार्गीयांचा 'ॐ नमः शिवाय' हा सहा अक्षरांचा, शक्ति भरलेल्या अक्षरांचा मंत्र गुरूने मला दिला. त्याचा अखंड जप केल्याने, त्याचा भावार्थ माझ्या हृदयात ठसून मला स्वस्वरूपाचा प्रत्यय आला. 'ॐ नमः शिवाय' = ॐ = स्फुरणादि सर्वचराचर + नमः ऐक्य + शिवाय अवधूत एकमेवाद्वितीय" या अर्थाचे तात्पर्य एकपणाविरहीत एक असे ब्रह्मस्वरूप या देहात, हृदयात व बाहेर दृश्य जगात जड चैतन्यात असे सर्वत्र ओतप्रोत भरलेले आहे. हाच दत्तात्रय गुरू आहे. असा दत्तगुरू मी त्याच्या कृपेने आज पाहिला. म्हणजे मला असा अनुभव आला. तो दत्त आत्मनिष्ठ शुध्द प्रेमरूपी रसाने पूर्णपणे आज माझ्या हृदयात रेखाटला गेला! बिंबला गेला! ॥धृ॥

<B>जिकडे तिकडे सत्तास्वरूपें आपण भरला ॥ चित्स्वरूपें विश्व सर्व खेळ दाविला ॥ देवभक्त आपण होउनी स्वरूपीं रमला ॥१॥ </B>
तो दत्तप्रभू एकटा एकच असतांना तो सगुण साकाररूप कसा झाला ? तर "शक्ति ज्याच्या इच्छेने, ज्यांच्या स्फूर्तीन भासते, खेळते व लय पावते. ते सत्तारूप आहे. अशा सत्ता स्वरूपाने तो दत्तप्रभू जिकडे तिकडे सर्वत्र आपण स्वतःच पूर्ण ओतप्रोत भरला. आणि ज्ञानस्वरूपाने अधवी स्फूर्तिरूपाने शिवस्वरूपातून सहज स्फुरण पावून सर्व जगाचा खेळ त्याने प्रगट करून दाखविला. तो दत्तप्रभू आपल्या एकांगावर, प्रेमानंद भोगण्यासाठी स्वतःच देव व भक्त असा जगरूप होऊन आपल्या स्वरूपात आपणच रमला! त्याच्या ठायी दुजेपणाची वार्ता नाही ॥१॥  

<B>स्वस्थ असुनी आनंदभरें द्वैत भासला ॥ भोग्य भोक्ता भोगरूपें सहज दिसला ॥ भोग भोगुनी ब्रह्मचारी नित्य ऊरला ॥२॥ </B>
तो दत्त परमात्मा स्वतः शांत हलनचलनरहित तटस्थ असा असून, आपल्या आनंदाच्या बहाराने सहज स्फुरण पावून, अनेक नामरूपात्मक जगरूपाने भासमात्र दिसला! तसेच तो दत्त या जगात 'भोग्य-भोक्ता-भोग' अशा त्रिपुटीरूपाने स्वाभाविकपणे दिसला. परंतु भोग भोगून अभोक्ता कर्मे करून अकर्ता, असा सर्वाहून अलिप्त ब्रह्म स्वरूपाचे आचरण करणारा असा ब्रह्मचारी दत्त नित्य स्वस्वरूपानेच शिल्लक उरला ॥२॥ 

<B>वाचामनातीत प्रेमानंद प्रगटला ॥ शिष्यभाव सद्‌गुरुरूपीं समूळ आटला ॥ सर्व गिळुनी अवधूत दत्त थाटला ॥३॥</B>
असा मला अनुभव आल्याने परा, पश्यंति, मध्यमा, वैखरी या चार वाचेच्या व मनाच्या पलीकडील ब्रह्मस्वरूप आहे. त्यापासून उत्पन्न होणारा प्रेमानंद माझ्या हृदयात प्रगटला. त्यामुळे मी शिष्य आहे, गुरू निराळा आहे, असा द्वैतभाव दत्त गुरूच्या स्वरूपात मुळासकटच लय पावला. द्वैतभाव निघून गेला. सर्व दृश्य आपल्या स्वरूपात एकरूप करून, सर्वसंगरहित सर्वाहून अलिप्त असा तो दत्तप्रभूच सर्वत्र सजला गेला! अशाप्रकारे 'ॐ नमः शिवाय' असा तो सर्वव्यापक दत्तब्रह्म मी पाहिल्यामुळे मी गुरुप्रेमरसाची गोडी नित्य चाखतो !॥३॥


पद नं २०७९

<B>सर्वशक्तिमंत सद्‌गुरु ॥ सर्व त्याची लीला ॥धृ॥</B>
सर्व शक्तींनी युक्त, पूर्ण सामर्थ्यसंपन्न असा केवळ परमात्मस्वरूपच माझा सद्गुरू बालमुकुंद आहे. जगातील सर्व खेळ त्याचेच आहेत. म्हणजे "सगुण, निर्गुण, आकार निराकार, एकदेशी सर्वदेशी, इत्यादी त्या महाराजाचे सहज चिद्विलासातील प्रेमखेळ आहेत." ॥धृ॥

<B>सर्वरूप हें निजसुखास्तव ॥ भोग्य भोक्ता जाहला ॥१॥ </B>
जगातील दिसणारी सर्व अनंत रूपे ही केवळ आत्मानंद भोगण्यासाठीच प्रगट झालेली आहेत. ज्याचा उपभोग घ्यावयाचा ते भोग्य व त्याचा उपभोग घेणारा भोक्ता. असा भोग्य व भोक्ता या द्वैतरूपाने तो सद्‌गुरू परमात्माच झाला आहे. आनंद भोगण्यासाठीच तो द्वैतरूप झाला ॥१॥  

<B>अद्वैतासी न विकरुनी ॥ द्वैतरूप भासला ॥२॥</B>
परंतु, ब्रह्मस्वरूपास देह, जीव, ईश्वर, जग असा भेद विकार न होता, तो परमात्मा अहं म्हणजे 'मी' व इदं म्हणजे हे दृश्य जग असा 'मी' व माझ्या समोर दिसणारे दृश्य जग निराळे आहे, अशा द्वैतरूपाने तो परमात्मा भासमात्र दिसला ॥२॥ 

<B>प्रेमास्तव दत्तावधूत ॥ गुरुशिष्य जाहला ॥३॥</B>
एकट्यास आपला प्रेमानंद भोगता आला नाही, म्हणून आपला प्रेमानंद भोगण्यासाठी तो परमात्मस्वरूप बालमुकुंद सद्‌गुरूच स्वतः गुरू व शिष्य असा द्वैतरूपाने नटून आपला प्रेमानंद आपणच भोगीत आहे. परमात्म स्वरूपावाचून अन्य काहीच नाही. ॥३॥


पद नं २०८०

<B>दत्ता सर्वाधार तूंचि ॥ प्रभुजी सर्वाधार तूंचि ॥धृ॥</B>
हे परमात्मस्वरूप दत्तात्रया! सर्वांचे आश्रयस्थान, सर्वांना आधारभूत तूच सर्वत्र
आहेस. जगाच्या उत्पत्ति, स्थिति लय याला तुझाच आधार आहे. हे भगवंता, सर्वांना खरोखर तुझाच आधार आहे. म्हणूनच जगाचा खेळ चालतो ॥धृ॥

<B>तुजवीण नाहीं कर्ता भोक्ता ॥ अधिष्ठान साचि ॥१॥ </B>
विचार करून पाहू गेले असतां, तुझ्या वाचून दुसरा कोणाही कार्य करणारा कर्ता नाही. व कोणी ही पंचविषयांचा उपभोग घेणारा भोक्ता नाही. जीवाचा कर्तभोक्तेपणा असा हा देहाभिमान खोटाच आहे. सर्व ठिकाणी तूच असल्याने सर्वत्र तूच कर्ता व भोक्ता या रूपाने तूच नटतोस. या देहाकडून होणाऱ्या क्रिया, तसेच जगात घडणाऱ्या अनंत घडामोडी तुझ्या सत्तेवाचून होऊच शकणार नाहीत. याला आधार असे तुझेच सत्य अधिष्ठान आहे. सर्व जगाचे, या जगातील प्राणीमात्रांचे, जडांचे असे सर्वांचे वास्तव्य स्थान तूच आहेस. तुझ्यातूनच हे सर्व उत्पन्न होऊन, शेवटी तुझ्यातच लय पावतात. ॥१॥  

<B>चराचरीं शक्ति तुझी ॥ द्वैतस्थिति कैंचि ॥२॥</B>
जड व चैतन्यात तुझीच शक्ति ओतप्रोत भरली आहे. म्हणजे तुझ्या ईशशक्तीचा जग हा प्रेमखेळ आहे. या चिद्विलासात द्वैतस्थिति नाही. तूच जगरूप होऊन खेळतोस. स्वरूपावर जगभास खोटाच आहे. तूच सर्वत्र आहेस. जग निराळे, आत्मा निराळा, जीव निराळा, संसार वेगळा अशी भिन्नपणाची स्थिति कशी असू शकेल ? तर नाही. स्वरूपच सर्वत्र विराजमान आहे. ॥२॥ 

<B>दत्तस्वरूपीं भेद निमाला ॥ सदा प्रेमरुचि ॥३॥</B>
हे मी तुझ्या कृपेने जाणून, दत्तस्वरूपच भिन्नपणा मानणे हा भाव. हा मायाभाव लय पावला. सर्वत्र मला तुझे स्वरूपच प्रत्ययाला येते. त्यामुळे तुझ्या स्वरूपाच्या रसभरीत प्रेमाची गोड़ी मी नित्य चाखतो !॥३॥


पद नं २०८१

<B>सर्व सुंदर सद्गुरुमूर्ति ॥ देखियली नयनीं ॥ सहज भोगिली उन्मनी ॥धृ॥</B>
सर्वांगानी पूर्ण सुंदर अशी सद्‌गुरू बालमुकुंदाची सगुण मूर्ति मी या डोळ्यांनी पाहिली. त्या सद्‌गुरूच्या नुसत्या कृपादृष्टीने मी काही एक प्रयत्न न करिता अनायासे चारी देह विसरून असणे अशी मूळस्वरूपस्थिति मी भोगिली. मन स्वरूपी लय पावल्याने जगाचे व देहाचे भान रहात नाही. अशी उन्मनी अवस्था आहे ॥धृ॥

<B>अंतर्बाहा प्रेमस्वरूपें ॥ नांदते निशिदिनीं ।॥ नित्य प्रगट जनीं विजनीं ॥१॥ </B>
या माझ्या देहात, हृदयात व बाहेर दृश्य जगात अशी सर्वत्र ती सद्‌गुरूमूर्ति प्रेमानंदस्वरूपाने रात्रंदिवस वास्तव्य करून राहते! तसेच लोकात, गावात, अरण्यात ती मूर्ती सर्वत्र प्रत्यक्ष प्रेमानंदरूपाने मला प्रगट झालेली दिसते. ॥१॥  

<B>प्रेमानंद विश्व स्वरूप ॥ नाहीं द्वैतकहाणी ॥ कैंच्या भिन्न भिन्न खाणी ॥२॥ </B>
हे सर्व जग प्रेमानंद स्वरूपच आहे. त्या ठिकाणी जग निराळे, परमात्मा निराळा, अशी भिक्षपणाची कहाणी नाही. सर्वत्र प्रेमळ स्वरूपच आहे. तर मग, अशा स्वरूपाठिकाणी उद्भिज्य, स्वेदज, जारज व अंडज ह्या जीवांच्या चार जन्मखाणी मानलेल्या आहेत. ह्या तेथे कशा असू शकतील ? तर स्वरूपावर हा खोटा भास आहे. जग नाहीच. सर्वत्र प्रेममय असे आत्मस्वरूपच आहे. ॥२॥ 

<B>सदानंद दत्तावधूत ॥ सत्य भक्तजननीं ।॥ खेळवी भक्तां निजभजनीं ।॥३॥</B>
ब्रह्मानंदस्वरूप असा माझा सद्‌गुरू बालमुकुंद आहे. तीच भक्तांची खरी प्रेमळ आईच आहे! ती आपल्या भक्तांना आत्मभजनांत, अखंड भक्तिसुखात खेळविते. आणि आपल्या भक्तांना आपले प्रेमदुग्ध नित्य पाजून तृप्त करिते! अशी ती प्रेमळ गुरूमाऊली आहे! ॥३॥




पद नं २०८२

<B>भेद खोटा रे भेद खोटा रे ॥ मिथ्या द्वैतवाटा रे ॥धृ॥ </B>
अरे हे प्राण्या! "देह, जग, आकाश वगैरे सर्व चैतन्य विलास असतांना भिन्नतेने निराळेपणाने पहाणे असा हा भेद खोटा आहे रे! खरोखर खोटाच आहे आणि स्वस्वरूपाला विसरून अन्यरूपाने दिसणारे हे दृश्य जग, खरे मानून, असा मायिकतेचा भेदमार्ग स्विकारणे खोटेच आहे. तर या खोट्याचा त्याग करावा. ॥धृ॥

<B>नश्वर पंचभुतात्मक दृश्य ॥ आत्मज्ञानें दूर लोटा रे ॥१॥ </B>
पृथ्वी, आप, तेज, वायू व आकाश ह्या पंच महाभूतांनी युक्त असे हे भासमात्र दिसणारे हे जग क्षणभर दिसून, क्षणात नाश पावणारे असे क्षणभंगूर आहे. तर गुरूमुखे स्वस्वरूप प्राप्तीचे ज्ञान ग्रहण करून, त्या ज्ञान सामर्थ्याने या भासमात्र मायिक, दृश्य जगाला बाजूला सारून, स्वरूपात रणमाण हो. ॥१॥  

<B>सत्यज्ञानानंत स्वरूपीं ॥ नाहीं द्वैतकांटा रे ॥२॥</B>
सत्य स्वरूप, ज्ञानस्वरूप व अनंत म्हणजे अमर्याद अशीम स्वरूप. अशा ह्या तिन्ही लक्षणांनी युक्त अशा ब्रह्मस्वरूपाठिकाणी भासमात्र दिसणारा हा द्वैतरूपी खुपणारा काटा नाही रे! तर ते स्वरूप शांति देणारेच आहे! ॥२॥ 

<B>प्रेमस्वरूप दत्तावधूता ॥ नित्य भजनीं त्या भेटा रे ॥३॥</B>
अरे केवळ प्रेममय स्वरूप असा माझा सद्‌गुरू बालमुकुंद आहे तर, त्याचे नित्य भजन करून, त्या भजनानंदाने हृदयी प्रगट होणारा प्रेमानंद तोच माझा प्रेमानंद स्वरूप बालमुकुंद आहे. तर अशा त्या सद्‌गुरूस भेटा रे! आणि त्याचे आत्मनिष्ठ शुध्द प्रेम मनमुराद प्राशन करा रे! ॥३॥


पद नं २०८३

<B>चरणीं पडलों दत्तगुरुच्या ॥ शांत मी जाहलों ॥धृ॥</B>
मी दत्तात्रय गुरूच्या पायावर मस्तक ठेवून, त्याच्यावर माझा सर्व हवाला घालून, तेथे स्वस्थ पडून राहिलो असतां, त्याने माझे सर्व मायाजाल तोडून टाकिले. त्या दत्तगुरूच्या कृपेमुळे मला स्वस्वरूपप्राप्तीचे पूर्ण समाधान प्राप्त झाले! मी पूर्ण संतुष्ट झालो! ॥धृ॥

<B>तनुमनधन अर्पनी चरणीं ॥ भक्त म्हणविलों ॥१॥</B>
शरीर, मन व संपत्ति यांची आशा सोडून, पूर्ण आसक्ति काढून, ती सद्‌गुरूच्या पायावर समर्पण केली असतां, मी त्या दत्तात्रय गुरूचा भक्त म्हणविला गेलो. 'ज्याने आपले तन-मन-धन गुरूपायी अर्पण केले आहे, त्यासच खरा गुरूपुत्र म्हणावे' ॥१॥  

<B>योगक्षेम माझा तोचि वाहतो ॥ निश्चित मी झालों ॥२॥ </B>
तो दत्तात्रय गुरूच माझ्या प्रपंच परमार्थाची सर्व काळजी सतत वाहतच असतो! त्यामुळे मी चिंतारहित असा शांतच होऊन गेलो !॥२॥

<B>प्रेमळ सद्गुरु दत्त देखुनी ॥ निजरंगी रंगलों ॥३॥</B>
प्रेममय अंतःकरणाचा असा प्रेमळ सद्गुरू दत्तात्रय यास सर्वत्र पाहून, मी माझ्या आत्मभोग विलासात पूर्ण रंगून गेलो व त्या दत्तगुरूच्या प्रेमरूपी रसाची गोडी मी नित्य चाखू लागलो! ॥३॥


पद नं २०८४

<B>शांतरूप दावुनी दत्ता ॥ रुद्र रूप हैं आटवीं ॥धृ॥</B>
हे सद्गुरू दत्तात्रया! मनाला संतुष्ट करणारे असे तुझे शांतस्वरूप आम्हाला दाखवू काळाचे भयानक रूप सर्वत्र प्रगट झाले असल्यामुळे आम्हा अज्ञ बालकांची घाबरगुंडी उडाली आहे! तू काळाचाही काळ आहेस तर तू हे काळाचे भेसूर रूप नाहीसे कर. अशी तुझ्या चरणी नम्र प्रार्थना आहे. ॥धृ॥

<B>नाहीं आधीन आमुच्या कांहीं ।॥ तुजविण कोण आठवी ॥१॥ </B>
हे सद्‌गुरू! याला आळा घालणे हे कांहीही आमच्या स्वाधीन नाही. आमच्या इच्छेप्रमाणे घडणार नाही. तुझ्यावांचून, आमची आठवण करून, संरक्षण करणारा, या संकटातून सोडविणारा दुसरा असा समर्थ कोणीही नाही. ॥१॥  

<B>सर्व सत्ता तुझी दत्ता ॥ शाश्वत तूं चिद्रवी ॥२॥</B>
हे दत्ता! तू सत्ताधीश आहेस. सर्वत्र तुझीच सत्ता प्रकाशत आहे. तुझ्या सत्तेवाचून कोणतीही गोष्ट मुळीच घडू शकणार नाही. तुझी काळावरी सत्ता आहे! त्याचे हे रौद्ररूप तू बंद करू शकतोस. कधीही नाश न पावणारे असे तुझे शाश्वत स्वरूप आहे. तू ज्ञानसूर्य आहेस. तुझ्या प्रकाशानेच सर्व काही प्रकाशित होते. ॥२॥

<B>निजरूप दर्शन देउनी दत्ता ॥ प्रेमामृत पाजवीं ॥३॥</B>
तर हे दत्ता! अशा संकटकाळी, चारी देहापलीकडील आत्मस्वरूपाची भेट हीच तुझी भेट आहे. असे मला तुझे दर्शन होऊन, तुझे प्रेमरूपी अमृत मला पाज. ॥३॥




पद नं २०८५

<B>नाम तुझें बहु गोड ॥ दत्ता ॥ धृ० ॥</B>
हे सद्‌गुरू दत्तात्रया! तुझे दत्तात्रय, दत्तात्रय असे नामस्मरण करणे, हे आत्मसुख देणारे, प्रेम प्रगट करणारे, सर्वांगांनी फार गोड असे आहे! याची गोडी अवीट आहे. ॥धृ॥

<B>भवभयनाशक स्वरूपप्रकाशक ॥ पुरवी मनाची कोड ॥१॥ </B>
हे नामस्रमण अति गोड कसे आहे ? तर संसारातील सर्व भीति नाश करणारे, आत्मस्वरूप प्रगट करणारे, व मनाची आवड पूर्ण करून घेणारे असे गोड आहे ॥१॥  

<B>भ्रांतिहारक संसृति- तारक ॥ देई निजपदजोड ॥२॥ </B>
तसेच खोटा मायाभ्रम दूर करणारे, संसार सागरातून पार तरून नेणारे, उध्दार करणारे, आणि तूर्यातीत, चौदेहातीत, आपले मूळ स्वरूप प्राप्त करून, जीव व आत्मा यांचा संयोग करणारे असे अतिशय गोड आहे. ॥२॥ 

<B>अभय भक्ति अखंड शांति ॥ दत्तस्वरूपीं चाड ॥३॥</B>
नामस्मरण हे निर्भय करणारे अभेद भक्ति प्राप्त करून देणारे, पूर्ण शांति देणारे, व आत्मस्वरूपाचा सतत छंद लावून देणारे, पूर्णत्वाची प्राप्ति करून देणारे बहुगोड आहे. गुरुकृपे नामस्मरणाने असा मला अनुभव आला! असा नामस्मरणाचा महिमा अगाध आहे. नाम हेच सोपे साधन आहे ॥३॥


पद नं २०८६

<B>त्राता तूं दत्ता ॥ भक्तां निजशांति दाता ॥धृ॥ </B>
हे सद्‌गुरू दत्तात्रया! तू भक्तांचे रक्षण करणारा व त्यांना स्वस्वरूपप्राप्तीचे पूर्ण समाधान प्राप्त करून देणारा, असा तू उदार दाता आहेस. ॥धृ॥

<B>मायबाप तूं दासा होउनी ॥ वाहसी त्या माथा ॥१॥  </B>
तूच आपल्या भक्तांचा मायबाप होऊन, त्यांचा योगक्षेमभार तू आपल्या शिरावर वाहतोस. त्यांची सर्व काळजी तू घेतोस ॥१॥  

<B>सर्व पापांची होळी करूनी ॥ मृत्यूसी हर्ता ॥२॥</B>
त्याचप्रमाणे त्या भक्तांच्या सर्व पापांची राखरांगोळी करून, म्हणजे त्यांची सर्व पापे नष्ट करून, त्यांचे मरणाचे भय नष्ट करून काळाला सुध्दा जिंकून त्यांचा जन्ममरण फेरा चुकवितोस. ॥२॥ 

<B>ब्रह्मानंदें सहज नटसी ॥ दत्तावधूता ॥३॥</B>
हे दत्तावतारी अशा माझ्या सद्‌गुरू बालमुकुंदा! तू आपला प्रेमानंद भोगण्यासाठी, ब्रह्मानंद स्वरूपाने, स्वाभाविकपणे, अनंत नामरूपात्मक असा जगरूप होऊन, नटतोस. निर्गुण व सगुण ही तुझीच रूपे आहेत. ही खूण मला बाणल्यामुळे तुझे प्रेमरूपी अमृत मी नित्य प्राशन करितो ॥३॥


पद नं २०८७

<B>रक्षणशक्ति तुझी दत्ता ॥ नाहीं मला चिंता ॥धृ॥</B>
हे सद्‌गुरू दत्तात्रया! माझे सदैव रक्षण करणारी अशी तुझी सर्वव्यापक शक्ति आहे. ती शक्ति सर्वकाळी, सर्वस्थळी, सर्व अवस्थेत आंत बाहेर नित्य रक्षण करीत असल्याने मला कसलीच चिंता राहिली नाही ॥धृ॥

<B>उत्पत्ति स्थिति लय खेळ हा ॥ चिद्विलास पाहतां ॥१॥ </B>
उत्पन्न होणे, राहणे व नाश पावणे या तीन अवस्थेत जगाचा खेळ हा तुझ्या शक्तीचा विलास असा हा तुझा चिद्विलास मी पाहू गेलो असता ॥१॥  

<B>विश्व बाहुली सूत्रधारी तूं ॥ नाहीं कर्ता भोक्ता ॥२॥ </B>
माझ्या अनुभवास असे आले की, जग ही खेळण्याची तुझी बाहुली आहे. आणि बाहुलीला खेळविणारा तूच सूत्रधारी आहेस. तसे ईश्वर आपल्या नजरेआड राहून, आपणाकडून सर्व व्यवहार करवितो. म्हणून ही उपमा! असा तो दत्त परमात्मा जगाचा सूत्रधार आहे. परंतु तो या जगाचा कर्ताहि नाही व उपभोग घेणारा असा भोक्ताही नाही. कारण जसे एकाच मातीची अनेक भांडी केली तरी त्या भांड्यात मातीच असते. किंवा एकाच सोन्याचे अनेक दागिने केले तरी त्या दागिन्यांत सोन्यावाचून दुसरे काय असणार ? तर नाही. ते एकरूपच आहेत. त्याप्रमाणे तो दत्तपरमात्मा व त्याचे सहज स्फुरण पावलेले जग हे त्याच्याहून निराळे नाही. तो स्वतःच जगरूप झाला. तर अशा एकपणांत कर्ता व भोक्ता कसा असू शकेल ? तर नाही कर्ता व भोक्ता हा अम खोटा व भासमात्र आहे. त्याचा तोच सर्वत्र आहे. त्यावाचून दुसरे काहीही नाही. ॥२॥ 

<B>प्रेमास्तव हा खेळ मांडिला ॥ भक्ति देईं दत्ता ॥३॥</B>
परंतु तुला एकट्याला प्रेमानंद भोगता आला नाही म्हणून प्रेमानंद भोगण्यासाठी तू स्वतः शिव व शक्तिरूपाने नटून जगरूप झालास! असा हा जगाचा खेळ तूच मांडिला आहेस. तर तू या पंतालाही तुझा नित्य नवा प्रेमानंद भोगण्यासाठी तुझी भक्ति दे! भक्तिमुळेच प्रेमा भोगता येतो! भक्ति लोभानेच तू सगुण झाला आहेस ॥३॥




पद नं २०८८

<B>अभिमानासी देउनी रजा ॥ चरण तुझे धरिले ॥धृ॥</B>
हे सद्गुरू बालमुकुंदा! "मीच कर्ता भोक्ता आहे", अशा देहाभिमानास मी रजा देऊन, म्हणजे अभिमानाचा त्याग करून, तुला शरण येऊन, तुझे पाय धरले. तुझ्या पायांचा आश्रय करून राहिलो आहे. ॥धृ.॥ 

<B>नाहीं संचित प्रारब्ध आगामी ॥ क्रियमाणहि नुरलें ॥१॥ </B>
तुझ्या कृपानुग्रहाने माझे संचित म्हणजे पूर्वीच्या अनेत जन्मांतील पुण्य कर्मे व पापकर्मे यांचा साठा प्रारब्ध म्हणजे एका देहाच्या भोगवट्यास संचितापैकी जे कर्म वाट्याला येते, ते प्रारब्ध होय. किंवा जन्मल्यापासून मरेपर्यंत आपण जेवढे सुख, दुःख भोगतो, ते प्रारब्ध आहे. ते भोगूनच समाप्त होते. ते चुकविता येत नाही. आगामी म्हणजे संचितापैकी अजून जे कर्म भोगणे शिल्लक राहते, ते पुढील जन्माला कारणीभूत होते. असे पुढी जन्माचे प्रारब्ध होय. तसेच क्रियमाण म्हणजे आता नवीन करीत असलेली कर्मे होय. तात्पर्य-सद्गुरूकृपे स्वस्वरूपाचा प्रत्यय येऊन, माझे साठविलेले सर्व संचित जळून भस्म झाले! प्रारब्ध भोगूनच देह असेपावेतो ते समाप्त होईल व आगामी कर्म संचित जळून गेल्याने, हे पुढील जन्म देणारे प्रारब्ध शिल्लक राहिले नाही. आणि 'क्रियमाण' हे सुध्दा चालू जन्मी कर्म निरभिमान होत असल्याने ती करें मला पुन्हा जन्म देऊ शकत नाहीत. अशाप्रकारे जन्ममरणाचा या देहाचा संपर्क राहिला नाही. ॥१॥  

<B>सर्वी सर्व तुझा खेळ ॥ द्वैत न उदेलें ॥२॥</B>
हे सद्गुरू तुझ्या कृपेने माझी अखंड स्वरूपस्थिती राहात असल्याने सर्वांमध्ये सर्व ठिकाणी तुझा विविध प्रकारचा प्रेमखेळ, तुझ्या शक्तीचा विलास आहे, तो आत्मविलास आहे. असे माझ्या प्रत्ययाला आल्यामुळे, स्वरूपाला विसरून, समोर अन्य रूपाने भासणारे दृश्य जग हे प्रगट झालेच नाही. तर हे जग
नसून तो चिद्विलास आहे, हे मला कळून चुकले ॥२॥ 

<B>मूढ दास मी दत्ता भजुनी ॥ प्रेम पितों उगलें ॥३॥</B>
हे सद्गुरू बालमुकुंदा! मी तुझा अज्ञानी असा भक्त आहे. तुझ्या कृपेने मी परमात्मस्वरूप अशा दत्तात्रयाची भजन भक्ति करून, त्यापासून उत्पन्न होणारे गुरुप्रेम मी मौन धारण करून मुकाट्याने पितो! ॥३॥




पद नं २०८९

<B>पडतां सद्‌गुरुपायीं रे ॥ शांति सर्वांठायीं रे ॥धृ॥ </B>
अरे, हे गुरूपुत्रा! मी सद्गुरू बालमुकुंदास शरण जाऊन, त्याच्या पायंवर मस्तक ठेवून, त्याच्यावर माझा सर्व हवाला घालून, तेथे स्वस्थ पडून राहिलो असता, त्याच्या कृपेने मला आंतबाहेर सर्वत्र आत्मशांतीच पूर्ण भरलेली आहे, असा मला अनुभव आला रे !॥धृ॥

<B>तन मन धन अर्पितां चरणीं ।॥ बुडलों प्रेमडोहीं रे ॥१॥ </B>
मी निरभिमान होऊन, माझे शरीर, मन व संपत्ति ही माझी नव्हे. ती गुरूचीच आहे. अशा श्रध्देने ती गुरूच्या पायावर अर्पण केली असता, मी प्रेममय असा आत्मस्वरूपी डोहात बुडून एकरूपच होऊन गेलो रे!॥१॥  

<B>जिकडे तिकडे तोचि भरला ॥ द्वैत न कोठें कांहीं रे ॥२॥ </B>
त्यामुळे मला जिकडे तिकडे सर्वत्र तो सद्‌गुरू परमात्माच भरला आहे, त्याच्या वांचून अनेक नामरूपाने भासणारे द्वैत, हे मायारूप कोठेच काहीही शिल्लक उरले नाही रे! ॥२॥ 

<B>दत्तावधूत सर्व विश्व ॥ ऐक्यस्वरूपीं पाहीं रे ॥३॥</B>
सद्‌गुरू बालमुकुंदाच्या ब्रह्मस्वरूपात हे दिसणारे सर्व दृश्य जग प्रेमानंदाने खेळत आहे, जग ही त्या ब्रह्मस्वरूप सागरावरील प्रेमळहरीच आहे, हे विश्व स्वरूपाहून निराळे नाही, अशा अनुभव दृष्टीने मी पाहून, गुरुप्रेमसुख भोगीतो रे !॥३॥


पद नं २०९०

<B>गूढ स्वरूप तुझें दत्ता ॥ केवीं भजूं अनंता ॥धृ॥</B>
हे सद्‌गुरू दत्तात्रया! चारी वाचेच्या व मनाच्या पलीकडील असे तुझे अनाकळ व ज्याचा तपास लाबिता येत नाही असे तुझे अति गुह्य स्वरूप आहे. वेदांनाहि तुझ्या स्वरूपाचा तपास न लागल्याने ते स्तब्ध झाले! तर ज्याचा अंत लागत नाही अशी ब्रह्मस्वरूप दूतता! मी तुझी भक्ति कशी करू ? तुझे रूप दिसत नाही. तर भक्ति कशी करिता येईल ? तर सगुणावाचून भक्ति प्रेम भोगता येणार नाही. ॥धृ॥

<B>विषय विषयी तूंचि होसी ॥ म्हणविशी भोग भोग्य भोक्ता ॥१॥ </B>
म्हणून भक्तिप्रेमासाठी तूच स्वतः विषय म्हणजे इंद्रिये किंवा मन यास गोचर वस्तु, भोग्य वस्तु व विषयी म्हणजे शब्द, स्पर्श, रूप, रस व गंध या पंचविषयांचा उपभोग घेणारा असा विषय व विषयी होतोस. भोग म्हणजे विषयभोग भोगणे. भोग्य म्हणजे ज्याचा उपभोग घ्यावयाचा ती वस्तू व भोक्ता म्हणजे विषयांचा उपभोग येणारा असा 'भोग-भोग्य-भोक्ता', त्रिपुटीरूप तूच म्हणविला जातोस. असा तू निर्गुणाचा सगुण होतोस ॥१॥  

<B>शुद्ध निर्विकारी सदा प्रेमें ।॥ चिद्विलासकर्ता ॥२॥ </B>
हे दत्ता! तू मायामलरहित पवित्र व निर्विकार आहेस. म्हणजे "गुण आहेत तेथे विकार आहेत. गुणास जास्त कमी आकार व विकार आहेत. गुणातीत विकार कोठील ? म्हणून ते निर्विकारी आहे. अशा स्वरूपाने तू नित्य राहतोस. परंतु प्रेमानंद भोगण्याच्या निमित्ताने आपल्या सहज स्फुरण पावलेल्या शक्तीने प्रेमरूप जग खेळ उत्पन्नकर्ता होतोस ॥२॥ 

<B>नाहीं हानि अद्वैताची ॥ निजरंगीं रंगसी दत्ता ॥३॥</B>
जरी तू प्रेमासाठी एकाचा अनंत नामरूपाने जगरूप झालास तरी तुझ्या द्वैत नसलेल्या अशा स्वरूपाची हानी अगर नाश होत नाही. जसे एकाच मातीची भांडी, चित्रे, बाहुली बनवितात. त्यांची कितीही घडामोड झाली तरी माती आहे तशीच राहते. त्याप्रमाणे एकाच स्वरूपाची नामरूपात्मक अनंत रूपे झाली तरी त्याचे एकत्व मोडत नाही. स्वरूप आहे तसेच राहते. हे दत्तात्रया, अशाप्रकारे तू निर्गुणाचा सगुण होऊन, आपल्या आत्मभोग विलासात रंगून जातोस. आपला प्रेमानंद आपणच भोगितोस. ॥३॥



पद नं २०९१

<B>शंकर तूं सद्‌गुरू ॥ दुस्तर भवसागरीं तारू ॥धृ॥</B>
सदा मंगल करणारा, भक्तांचे कल्याण करणारा, असा बालकुंद गुरू हाच सद्‌गुरू शंकर आहे. तरून जाण्यास अतिशय कठीण अशा संसाररूपी महासागरातून तरून पैलपार नेणारा तो सद्गुरूच नावाडी आहे. तोच भक्तांचा उध्दार करणारा, मोक्ष प्राप्त करून देणारा आहे ॥धृ॥

<B>प्रणव वृषभ वाहन तुझें ।॥ महाभूत सहचारू ॥१॥ </B>
हे दत्तावत्तारी सद्‌गुरू शंकर अशा बालमुकुंदा! ॐकार किंवा ब्रह्म हाच नंदीबैल आहे. हे तुझे बसण्याचे वाहन आहे. पृथ्वी, आप, तेज, वायु व आकाश ही पंच महाभूते हे तुझे सेवेकरी तुझ्याबरोबर आहेत. ॥१॥  

<B>शिवशक्ति एकांगीं दाविसी ॥ अनंत चराचरू ॥२॥ </B>
हे सद्‌गुरू शंकरा! तू आपल्या एकपणाविरहीत एकाच अशा आपल्या स्वरूप अंगावर 'शिवशक्ति' म्हणजे तुझ्या अर्ध्या अंगावर शिव आणि अर्ध्या अंगावर शक्ति म्हणजे शिवच शंकर व शक्तीच पार्वती असे शिवशक्तिरूप किंवा 'पुरूषप्रकृति', 'सत्तास्फूर्ति' असे तुझे अर्धनारीनटेश्वर शंकर स्वरूप तूच दाखवितोस ते असे की, ज्याचा तपास लाविता येत नाही, ज्याला अंत पार नाही, असे तुझे जड व चेतनयुक्त जगस्वरूप आपल्या स्वरूपावर दाखवितोस ॥२॥ 

<B>तुजवीण अन्य नाहीं विश्वीं ॥ दत्तपरात्परू ॥३॥</B>
हे सद्गुरू शंकरा! असा तू जगरूप झाला आहेस. तुझ्यावांचून या जगांत दुसरे असे काहीच नाही. तूच सर्वत्र व्यापला आहेस. परावाचेच्या पलीकडील ब्रह्मस्वरूप असा तूच दत्तात्रय सद्गुरू आहेस. प्रेम भोगण्यासाठी तू जगरूपाने नटतोस. हे मी तुझ्या कृपेने जाणून, तुझे शुध्द प्रेम नित्य प्राशन करितो! ॥३॥


पद नं २०९२

<B>गूढतम स्वरूप तुझें देवा ॥ कैसी करूं मी तुझी सेवा ॥धृ॥</B>
हे सद्गुरू दत्तात्रय देवा! गुह्याचेहि गुह्य असे अति गुह्य, समजण्यास अतिशय कठीण असे तुझे निर्गुण स्वरूप आहे. तर मग मी तुझी पूजा, भक्ति कशी करू ? ते स्वरूप दिसत नाही. त्यामुळे तुझी सेवा कशी करावी, हे गूढ मला आकलन होत नाही ॥धृ॥

<B>नाहीं मनासी रीघ स्वरूपीं ॥ शिवसी न कदा भावाभावा ॥१॥ </B>
तुझ्या स्वरूपाठिकाणी मनाचा प्रवेश होत नाही. त्यामुळे तुझे ध्यान करणे होऊ शकत नाही. मनाच्याहि पलिकडे तुझे स्वरूप आहे. हे सद्गुरू! तू आहेस असे म्हणण्याची सोय नाही. बरे तू नाहीस असे म्हणण्याचीही सोय नाही. तुझ्या स्वरूपाठिकाणी 'आहे व नाही' या मायास्वरूपाचा तुला कधीही स्पर्श होत नाही. त्याला तू शिवतसुध्दा नाहीस. या आहे नाही पणाला, या द्वैताला सोडून, तू नित्य आहे रूपानेच राहतोस. तुझे अस्तित्व कधीही भंग पावत नाही ॥१॥  

<B>निःशब्दाचा गाभा तूंचि ॥ मनवाणीसी न ठावा ॥२॥ </B>
असा शब्दातीत ब्रह्मस्वरूप, अधिष्ठानरूप गाभा तूच आहेस. असा तुझ्या स्वरूपाठिकाणी मन आणि परा, पश्यंति, मध्यमा व वैखरी या चारी वाणीचा पत्ताच नाही. असा तू वाचामनातीत आहेस. ॥२॥ 

<B>अनन्यचरणीं होतां उदय ॥ दत्तप्रेमळ भावा ॥३॥</B>
सर्वत्र आत्माच विराजमान आहे, अन्य काहीच नाही, अशा एकनिष्ठ भावनेने मी गुरूदत्तास शरण गेलो असतां, माझ्या हृदयात दत्तगुरूच्या प्रेमळ भावनेचा उदय झाला! प्रेमस्वरूपाने तोच प्रगट झाला! शुध्द आत्मनिष्ठ प्रेम प्रगट झाल्यामुळे मी आत्मस्वरूपाच्या रसभरीत प्रेमाची गोडी नित्य चाखतो! ॥३॥




पद नं २०९३

<B>मीपण कोठें नाहीं रे ॥ दत्तचि सर्वांठायीं रे ॥धृ॥ </B>
अरे हे प्राण्या! आत्मदृष्टीने विचार केला असता, मी कर्ता असा हा भाव, हा देहाभिमान अगर ही देहबुद्धि शोधू जाता कोठेच नाही रे! या जीवाने मीच देह आहे, असे मानिल्याने, याला स्वस्वरूपाचा विसर पडून, याचा मीपणा जास्तच घट्ट होत गेला. वास्तविक हा खोटा देहाभिमान मुळीच नाही. तर आत बाहेर सर्व ठिकाणी दत्तपरमात्माच आहे. दुसरे काहीच नाही रे! ॥धृ॥

<B>वंध्यासुत अहंकार हा ॥ मिथ्या भासला पाहीं रे ॥१॥ </B>
वांझ स्त्रीच्या पुत्राप्रमाणे अभावरूप असा हा देहाभिमान कोटाच भासमात्र दिसला रे! तर तू आपल्या आंत चांगला विचार करून पहा रे! ॥१॥  

<B>जन्ममृत्यु कल्पुनी व्यर्थ ॥ बुडतो कर्मडोहीं रे ॥२॥ </B>
अरे तू नसलेले असे जन्ममरण सत्य मानून, व्यर्थ कल्पना करून, दुःख भोगितोस. या संसारात मायिक कर्मे करून, मोहवश होऊन विनाकारण कष्ट करितोस. त्यात तू गर्क झाला आहेस. मीच देह आहे, मीच कर्ताभोक्ता आहे, असे कल्पून, तू संसारिक कर्मेच करतोस. अशा त्या संसारातील कर्मरूपी डोहांत बुडून मरतोस रे! म्हणजे अशी कर्म केल्यानेच तुला पुन्हा पुन्हा जन्म मरणाचा फेरा भोगावा लागतो. बरे तू या संसारात विधियुक्त कर्मे जरी केलीस, तरी त्यामुळे फार तर स्वर्ग प्राप्ति होईल. पुण्य समाप्त झाल्यावर पुन्हा मृत्युलोकी जन्म घ्यावाच लागतो. कर्माने मोक्ष प्राप्त होत नाही. गुरुकृपेवाचून स्वस्वरूप प्राप्ति होत नाही. जन्ममरण फेरा टळत नाही. वास्तविक जन्म व मरण हा स्वरूपावर खोटाच भास आहे रे! ॥२॥ 

<B>स्वरूपानंद नित्य भोगितो ॥ पडतां दत्तपायीं रे ॥३॥</B>
मी सद्‌गुरू दत्ताच्या पायावर मस्तक ठेवून, तेथे स्वस्थ पडून राहिलो असता, मी नित्य ब्रह्मानंद भोगितो रे! ब्रह्मानंद भोगिल्याने हृदयात आत्मनिष्ठ शुध्द प्रेम सहज प्रगट झाल्याने ते प्रेमसुख मी भोगित असतो रे! तर तू यासाठी गुरूस एकनिष्ठ भावनेने शरण जा रे !॥३॥


पद नं २०९४

<B>दत्ता तुला मी कसा विसरूं ॥ कसा विसरूं ॥ तूं गाय मी वासरूं ॥धृ॥</B>
हे दत्तात्रय सद्‌गुरू! तुला मी कसा विसरूं ? जसे गाय व वासराचे प्रेम असते, तसे तू माझी प्रेमळ आईच आहेस व मी तुझे लहान बालक आहे. तर माता व बालक यांच्या प्रेमाचा जिव्हाळ्याचा विसर कसा पडू शकेल ? तर मुळीच विसर पडणार नाही. मायलेकराचे नाते तुटत नाही ॥धृ॥

<B>जननस्थितिलयाधार तूं ।॥ भवसागरींचा तारू ॥१॥ </B>
हे सद्गुरू! जन्मणे, मरणे व राहणे, अशा ह्या देहाच्या तिन्ही अवस्थेला आधारभूत असा तूच आहेस आणि या संसाररूपी महासागरांतून तरून, पैलपार नेणारा, माझा उध्दार करणारा असा तू नावाडी आहेस! ॥१॥  

<B>तुजविणें अन्य नाहीं पाहतां ॥ तूंचि देवा परात्परू ॥२॥ </B>
मी विचार करून पाहू गेलो असतां, तुझ्यावांचून या जगांत दुसरा असा कोणीच नाही. सर्वत्र तूच आहेस. हे सद्‌गुरू दत्तात्रय देवा! परावाचेच्या पलीकडील, चौदेहातीत असा सर्वव्यापक ब्रह्मस्वरूप तूच आहेस. ॥२॥ 

<B>भजुनी प्रेमें दत्ता परते ॥ सहज बंधमोक्षा सारूं ॥३॥</B>
तर हे दत्ता! मी तुझी प्रेमाने भक्ति, भजनसेवा करून तुझ्या कृपेने मायापाशात अडकणे हा बंध आहे, व मायापाशातून सुटणे हा मोक्ष आहे. असे हे. बंध व मोक्ष, हा द्वैतभाव तुझ्या स्वरूपाठिकाणी मुळीच नाही. हे कल्पितच आहेत. हे मुळापासून नव्हेत. जीवाने बंध खरा मानिल्याने, त्यातून सुटका होण्यास मोक्षाची गरज भासली. बंधच जर नाही, तर मोक्ष कोठून खरा असणार ? अर्थात हे दोन्हीही कल्पित आहेत. बंध व मोक्षातीत असे स्वरूप आहे. तर ह्या बंधमोक्षास सहज बाजूला हटवून, तुझ्या स्वरूपात मिळून, तुझे शुध्द प्रेमसुख मी भोगितो !॥३॥


पद नं २०९५

<B>अवधूता दत्ता भक्तजननी जनयीता ॥धृ॥ </B>
सर्वसंगरहित, निःसंग अशा हे दत्तात्रया! तू आपल्या भक्तांचा पालन, पोषण सांभाळ करणारा प्रेमळ मायाबाप आहेस! ॥धृ॥

<B>अविनाशी तूं अक्रीय तूं ॥ क्षराक्षरातीता ॥१॥</B>
हे दत्तात्रया! कधी नाश न पावणारा असा तू शाश्वत स्वरूप आहेस! तू अक्रिय म्हणजे अकर्ता, कर्मे करून अकर्ता, भोग भोगून अभोक्ता, असा तू सर्वाहून अलिप्त आहेस. पंचमहाभूते,त्रिगुण व इतर दृश्य पसारा हे क्षर. असा क्षरपुरूष. अक्षर म्हणजे कूटस्थ घड ईश्वर ना प्रपंच असा अक्षर पुरूष आणि या दोन्ही पुरूषांच्या पलीकडील उत्तम पुरूष तू आहेस. तर अशा हे क्षराक्षरातीत दत्ता! ॥१॥  

<B>वरेण्य तूं जनीं वनीं व्यापक ॥ वसुधेचा धर्ता ॥२॥ </B>
लोकांत, गावात, अरण्यात असा सर्वत्र व्यापक व पृथ्वीचा सांभाळ करणारा मालक असा ना तू पूजनीय सर्वश्रेष्ठच असा तू ब्रह्मस्वरूप दत्तगुरू आहेस. ॥२॥ 

<B>धूतसंसृति धूलिधूसरितांगीं ॥ धूर्जटीशिवशांता ॥३॥ </B>
तू मायामलरहित शुध्द असा आहेस. धुळीने ज्याचे शरीर धुरकटलेले आहे असा आणि आपल्या मस्तकावर धुरकटलेल्या जटा धारण करणाऱ्या हे शंकरस्वरूप दत्ता! हे शांत स्वरूप दत्ता! ॥३॥ 

<B>तत्त्वमसि सिद्धार्थ अवधूत ॥ सच्चित्सुख दत्ता ॥४॥</B>
'तू ब्रह्मच आहेस' अशा तत्वमसि महावाक्याचा लक्ष्यार्थ असा दत्त अथवा स्वतः ब्रह्मस्वरूपच असा दत्तात्रय तू आहेस. तसेच सत्यस्वरूप, ज्ञानस्वरूप व आनंदस्वरूप अशा तिन्ही लक्षणांनी युक्त अशा ब्रह्मस्वरूप दत्तात्रया! तुला माझा अखंड नमस्कार असो! ॥४॥


पद नं २०९६

<B>स्वयंज्योति तूं सद्‌गुरुदत्ता ॥ भक्तहृदयीं नांदसी ॥धृ॥</B>
हे सद्‌गुरू दत्तात्रया! स्वतः प्रकाशमय आत्मज्योतिरूपाने तू भक्तांच्याहृदयात नित्य वास्तव्य करून राहात असतोस ॥धृ॥

<B>एकत्वीं न भोग म्हणुनी ॥ द्वैतरूपें नटसी ॥१॥</B>
हे दत्ता! तुला एकपणात म्हणजे एकट्या एकच अशा परमात्म स्वरूपास आपल्या प्रेमानंदाचा उपभोग घेता आला नाही म्हणून, तू तो प्रेमानंद भोगण्यासाठी अनंत नामरूपात्मक अशा जगरूपाने तू नटतोस ॥१॥ 

<B>नाहीं विकार सर्वाकार ॥ प्रेमास्तव धरिसी ॥२॥</B>
वास्तविक तुझ्या स्वरूपाठिकाणी देह, जीव, ईश्वर वगैरे असा निरनिराळा भेद विकार मुळीच नाही. असे असताना, केवळ प्रेमानंद भोगण्यासाठी आकाराला आलेले, सर्व मूर्त स्वरूप धारण करितोस. एकाचा अनेक रूपधारी होतोस. ॥२॥ 

<B>शुद्धाद्वैत स्वरूप सदा ॥ दत्तहृदय- वासी ॥३॥</B>
हे सद्‌गुरू दत्ता! तू मायामलरहित शुध्द, द्वैत नसलेले एकटे एकच अशा ब्रह्मस्वरूपाने या पंताच्या हृदयात नित्य वास्तव्य करून राहतोस. ॥३॥






पद नं २०९७

<B>परमगूढ तूं सद्‌गुरुदत्ता ॥ तुझ्या पायीं पडलों ॥धृ॥ </B>
हे सद्गुरू दत्तात्रया! बुद्धीस आकलन न होणारा, तूर्य अवस्थेच्या पलीकडे, चौदेहातीत, वाचा, मनातीत, गुह्याचे गुह्य असा तू आत्माराम आहेस. म्हणून मी तुझ्या पायावर मस्तक ठेवून, तेथे तुझ्या आश्रयाखाली स्वस्थ पडून राहिलो आहे !॥धृ॥

<B>जन्मस्थिति मृतिही गूढ ॥ म्हणुनी शरण आलों ॥१॥  </B>
हे दत्ता! जन्म कसा प्राप्त होतो ? ती जन्मस्थिति कशी असते ? तसेच या देहाला मरण कसे येते ? ही मरणस्थिति सुध्दा न कळण्याजोगी अशी अतिगुह्य आहे. म्हणून मी तुला एकनिष्ठ भावनेने शरण आलो आहे. ही तुझी लीला अगाध आहे ॥१॥  

<B>कर्तेपणा मिथ्या माझा ॥ तव मायेनें भुललों ॥२॥ </B>
हे सद्गुरू! सारासार विचार केला असता, 'मीच कर्ता आहे', असा माझा 'मीपणा' अगर देहाभिमान हा खोटा भासमात्रच आहे. हे मला कळून चुकले. मुळीच नसलेली अशी तुझ्या मायेची अघटित करणी आहे. अशा तुझ्या मायेने मी देहबुद्धि धरून, या संसारात मोहीत झालो आहे! ही तुझी माया तुझ्या कृपेवाचून दूर होणार नाही. या मायेमुळेच मला स्वस्वरूपाचे विस्मरण पडले हिचे आवरण तूच काढून टाक. ॥२॥ 

<B>दत्ता तुझे प्रेमळ गुण ॥ नित्य भजनीं रमलों ॥३॥ </B>
हे सद्‌गुरू दत्तात्रया! तुझी अति गुह्य स्वरूपस्थिती तशीच अतर्क्स, अनिर्वचनीय; असे तुझे मायारूप मला काहीही कळत नाही. म्हणून मी ते बाजूला सारून, मी तर आता, हृदयात प्रेम उत्पन्न करणारे असे तुझे गुणगान करणे, तुझी स्तुती स्तोत्रे गाणे, अशा तुझ्या भक्तीत, भजनानंदात मी रंगून गेलो! अशी तुझी भक्ति केल्याने त्यापासून हृदयात प्रेम प्रगट झाले! त्या तुझ्या प्रेमपानाने मी धुंद झालो आहे. ॥३॥




पद नं २०९८

<B>तव चरणीं मम मस्तक पडलें ॥ माझें मीपण ओस जाहलें ॥धृ॥</B>
हे सद्‌गुरू दत्तात्रया! मी तुला एकनिष्ठ भावनेने शरण येऊन, तुझ्या पायावर माझे हे मस्तक पडून राहिले आहे! तेथून हे मस्तक उचललेच नाही. असा निर्वाणभाव मांडल्याने तुझ्या पायापाशीच मी खिळून राहिलो असता, 'मीच कर्ता आहे, मीच देह आहे', असा माझा देहाभिमान ओस पडला! त्याची वस्ती येथून निघून गेली. तो शिल्लक उरलाच नाही ॥धृ॥

<B>काळमुखींचा हा संसार ॥ देखुनी मन तव पदीं जडलें ॥१॥ </B>
काळाच्या मुखात भक्ष्यस्थानी पडलेला असा हा देह, जग, संसार वगैरे सर्व नाश पावतो, तो क्षणभंगूर आहे, हे पाहून, माझे मन तुझ्या पायापाशीच, तुझ्या स्वरूपाठिकाणीच चिकटून राहिले! तल्लीन झाले! ॥१॥  

<B>कर्तृत्वाची भ्रांति टाकुनी ॥ मीपण तव पदीं अर्पियलें ॥२॥ </B>
'मीच कर्ता आहे', असा माझा कर्तेपणाचा मायाभ्रम, म्हणजे 'जी वस्तू नसून, ती आहे, असा भास होतो, असा हा खोटा भ्रम टाकून, माझा देहाभिमान तुझ्या पायावर अर्पण केला! ॥२॥ 

<B>योगक्षेम हा सद्गुरु माझा दत्तनाम आवडलें ॥३॥</B>
माझ्या प्रपंच परमार्थाची सर्व चिंता वाहणे, असा हा योगक्षेमभार सद्‌गुरू दत्ता आपल्या शिरावर नित्य वाहतच असतो! मला त्या सद्गुरू दत्तात्रयाचे नामस्रण करणेच आवडते! तर मी नित्य त्याचे नामस्मरण करून, त्या गुरूदत्ताचे प्रेमसुख नित्य भोगितो !॥३॥






पद नं २०९९

<B>तनुमनधनाशा टाकुनी ॥ सद्‌गुरुपद धरिलें ।॥ तैंचि निजशांतीसी वरिलें ॥धृ॥</B>
मी, माझे हे शरीर, मन व संपत्ति यांची सर्व आशा टाकून, सद्गुरू दत्तात्रयास शरण जाऊन, त्याचे पाय दृढ धरून ठेविले. त्याच्यावर सर्व हवाला घातला असता, त्याच वेळेस मला स्वस्वरूप प्राप्तीचे पूर्ण समाधान प्राप्त झाले! अशा प्रकारे मी आत्मशांतीचा स्विकार केला. माझी शांति कधीही ढळत नाही. ॥ घृ ॥ 

<B>द्रष्टा खोटा दृश्यहि खोटें ।॥ दर्शन मावळलें ॥ सद्गुरुस्वरूप प्रकाशलें ॥१॥ </B>
आत्मशांति प्राप्त झाल्यामुळे पाहाणारा असा हा द्रष्टा खोटाच ठरला. तसेच डोळ्यासमोर दिसणारे हे भासमात्र दृश्य जगहि खोटेच ठरले व दर्शन अथवा पाहाणे हे सुध्दा खोटेच ठरले. म्हणजे 'द्रष्टा-दृश्य-दर्शन' या त्रिपुटीचा स्वरूपात लय झाला. त्रिपुटी राहिली नाही. तर सर्वत्र सद्‌गुरूरूपच प्रकाशित झाले! ॥१॥  

<B>नाहीं रात्र नाहीं दिवस ॥ जीव शिव मावळले ॥ सर्वांठायीं ब्रह्म दिसलें ॥२॥ </B>
रात्र म्हणजे अज्ञान अगर माया अंधःकार हा राहिला नाही. तसेच दिवस म्हणजे ब्रह्मज्ञान प्रकाश. हा सुध्दा राहिला नाही. तात्पर्य जसे सूर्याला रात्र व दिवस ठाऊक नाही, तो सदा प्रकाशतच असतो. तसे स्वरूपात अज्ञान व ज्ञान नाहीसे झाले! त्याचप्रमाणे 'मीच देह आहे व जग सत्य आहे' असे मानणारा जीव. आणि सृष्टिया निर्माता शिव यांच्या 'अविद्या' व 'विद्या' यांचे दोन्ही मायाजाल तोडले गेले! हे सर्व स्वरूपात लय पावले. अशा द्वैताच्या पलीकडील, अज्ञान व ज्ञान यांच्या पलीकडील शुध्द ज्ञानस्वरूप असे ब्रह्म सर्वठिकाणी मला प्रत्ययास आले ॥२॥ 

<B>अंतर्बाह्य दत्त कोंदला ॥ भान नाहीं उरलें ॥ प्रेमें भजन सहज चाललें ॥३॥</B>
अशा प्रकारे माझ्या या देहात हृदयात व बाहेर दृश्य जगात असे सर्वत्र तो दत्त आत्मारामच खच्चून भरलेला दिसला! माझे मन स्वरूपात लय पावल्याने मला या देहाचे व जगाचे भान राहिले नाही. तर गुरुकृपे आता मी सहजस्थितीत, आत्मस्वरूपात अखंड रमणे हेच भजन होय. असे त्या दत्तगुरूचे प्रेमाने भजन करणे सहज चालले आहे. त्यामुळे मी नित्य गुरुप्रेम सुख सर्वत्र भोगितो ॥३॥




पद नं २१००

<B>वीट माझा कां आला रे दत्ता ॥ व्यर्थ मजला चिंता ॥धृ॥</B>
हे सद्‌गुरू दत्तात्रया! मी तुझ्या चरणी आश्रित झालो आहे! तुझ्या भक्ति भजनात मी रमतो! असे असताना तुला माझा वीट का आला आहे रे! तुला माझा भक्तिप्रेमा नको झाला काय ? तुला माझा कंटाला आला ? मी तुला नकोसा झालो काय ? तूच मला जन्म देऊन, माझ्या पाटीशी हा संसार लावून दिला आहेस. तू तर माझ्या प्रपंच परमार्थाचा सारखी आहेस. माझे सर्व विघ्ने दूर करणारा असा तू विघ्नहर्ता आहेस. असे तुझे ब्रीद आहे. मग माझ्याकडे दुर्लक्ष करून संकटसमयी धावून येत नाहीस. मला या संसारात व्यर्थ चिंता करावयास लावितोस. तुझ्या वाचून मला दुसरा कोणताही आधार नाही. तर हे सद्‌गुरू माझी सर्व चिंता दूर कर. मला भेट देऊन प्रेम प्रगट कर! ही प्रार्थना! ॥धृ॥

<B>चुकलों मुकलों पायीं पडलों ॥ क्षमा करीं आतां ॥१॥ </B>
हे दत्ता, कळत नकळत माझ्याकडून काही अपराध घडले असतील, चुका झाल्या असतील आणि मी कदाचित तुझ्या सेवेस अंतरलो असेलही, मी नाही म्हणत नाही. पण, मी तुझा दीन दास आहे. तुझ्या पायावर मस्तक ठेवून तुझ्या आश्रयाखाली राहिलो आहे.तर निदान आता तरी माझे अपराध सहन करून, मला तुझ्या चरणापासून दूर लोटू नकोस! माझी तुला दया येऊ दे! तू माझी प्रेमळ आईच आहेस. मला क्षमा कर ही प्रार्थना! ॥१॥  

<B>बहूमूढ मी अती गूढ तूं ।॥ नलगे तुझा पत्ता ॥२॥ </B>
हे दत्ता! मी अतिशय मूर्ख, अज्ञानी, मंदबुध्दीचा असा तुझा मी दास आहे! तू तर अति गूढ म्हणजे बुध्दीस आकलन न होणारा, वाचा मनातीत असा अतिशय गुह्य स्वरूप आहेस. अशा तुझ्या गूढ स्वरूपाचा पत्ता लागत नाही. तुझा तपास न लागल्यामुळे वेदांनीही मौन धारण केले! तर मग मला तुझा पत्ता कसा लागेल ? तर नाही. तू स्वतःहूनच प्रगट हो! दुसरा उपाय नाही. ॥२॥ 

<B>भज्य भजक भजन तूंचि ॥ दावीं प्रेम दत्ता ॥३॥</B>
ज्याची भक्ति करवयाची तो सद्‌गुरू भज्य-भक्ति करणारा भजक व भजन करणे असा 'भज्य-भजक-भजन' त्रिपुटीरूप तू झाला आहेस. असा गुरू व भक्त तू प्रेमासाठीच झाला आहेस. तर या पंताला तुझे आत्मनिष्ठ शुध्द प्रेम दाखव. मला असे प्रेम दे! दूर लोटू नकोस. ही तुझ्या चरणी नम्र प्रार्थना! ॥३॥


पद नं २१०१

<B>निष्ठुर कां होसी ॥ मजला दर्शन कां न देसी ॥धृ॥</B>
हे सद्‌गुरू दत्तात्रया! तू कठोर अंतःकरणाचा असा निर्दय का होतोस ? तू तर दयाळू अंतःकरणाची भक्तांची प्रेमळ आईच आहेस. मग मला तुझे सगुण दर्शन का देत नाहीस ? मला तुझ्या दर्शनाची फार उत्कंठा लागून राहिली आहे! तर तू मला सगुण दर्शन दे ।धृ॥ 

<B>अनन्यभावें पायीं पडलों ॥ जगीं मी परदेशी ॥१॥ </B>
हे सद्गुरू मी, माझा स्वतःचा देश सोडून या जगात, अशा अन्य देशात, आगमन झालेला, निराधार, परतंत्र असा मी परदेशी माणूस आहे. तर येथे मला तुझ्यावाचून इतर कोणाचाही आश्रय नाही. येथे माझे कोणीही नाही. तर सर्वत्र आत्माच भरलेला आहे, अन्य कांहीच नाही. अशा एकनिष्ठ भावनेने मी तुला शरण येऊन, तुझ्या पायांवर मस्तक ठेवून, तुझ्यावर हवाला घालून तेथे तुझ्या आश्रयाखाली स्तब्ध पडून राहिलो आहे. आता माझे रक्षण, पालन, पोषण करणे हे सर्व तुझेच काम आहे! मला पदरांत घे! ॥१॥  

<B>वाचामनातीत स्वरूप तुझें ।॥ सर्वांतरवासी ॥२॥ </B>
हे दत्ता चारी वाचेच्या व मनाच्या पलीकडे असे तुझे प्रेमळ आत्मस्वरूप आहे. सर्वांच्या अंतःकरणात आत्मस्वरूपाने तू नित्य वास्तव्य करून राहतोस. असे तुझे स्वरूप सर्वव्यापक आहे. ते माझ्या बुध्दीला आकलन होत नाही. तुझ्या भेटीबाचून ते स्वरूप कळणार नाही. तू स्वतःच भक्तांना आत्मस्वरूपाची ओळख करून देतोस. ॥२॥ 

<B>अवधूतस्वरूप नयनीं पहावें ॥ दत्ता असोसी ॥३॥</B>
म्हणून सगुण असे दत्तात्रय स्वरूप या डोळ्यांनी पहावे, अशी माझी तीव्र इच्छा आहे. या पंताला सहन न होणारी, सोसली न जाणारी अशी तुझ्या सगुण दर्शनाची जबर इच्छा झाली आहे! मी तुझ्या दर्शनासाठी फारच उतावीळ झालो आहे! तुझ्या प्रत्यक्ष भेटीत सगुण प्रेमसुख सोहळा भोगावयास मिळेल! त्या प्रेमापुढे व ब्रह्मानंदही निःस्तेज पडतो! तर हे दत्ता! मला प्रत्यक्ष दर्शन देऊन, माझी इच्छा पूर्ण कर! मला असे प्रेम दे! ॥३।




पद नं २१०२

<B>दीन दुबळे भक्त तुझे ॥ प्रेमळ तूं सद्गुरु ॥धृ॥ </B>
हे सद्‌गुरू दत्ता! अति नम्र, शरण आलेले असे तुझे गरीब आणि विद्या, संपत्ति इत्यादी बलाने हीन किंवा आत्मप्राप्तीस अयोग्य असे तुझे भक्त आहेत. या भक्तजनांना तू आपल्या स्वरूपाची ओळख देऊन, त्यांचा योगक्षेमभार आपल्या शिरावर सतत वाहतोस. असा तू प्रेममय अंतःकरणाचा प्रेमळ सद्गुरू आहेस. ॥धृ॥

<B>अनन्यभावें पायीं पडले ॥ भवसागरीं तूं तारू ॥१॥ </B>
हे भक्त तुला एकनिष्ठ भावनेने शरण येऊन, तुझ्या पायावर मस्तक ठेवून, तेथे तुजवर विसंबून स्वस्थ पडून राहिलेले आहेत. तर यांना तू संसाररूपी महासागरातून तरून पैलपार नेणारा, त्यांचा उध्दार करणारा असा तू नावाडी आहेस. ॥१॥  

<B>तुजविणें अन्य समर्थ नाहीं ॥ तूंचि परात्परू ॥२॥ </B>
हे दत्तगुरू! तुझ्यावाचून सर्व सामर्थ्यसंपन्न असा दुसरा कोणीही समर्थ नाही तू स्वतः परावाचेच्या व चौदेहाच्या पलीकडे असणारा असा ब्रह्मस्वरूपच आहेस. परंतु तू आपला प्रेमानंद भोगण्यासाटी स्वतः स्फुरण पावून, आपल्या एकांगावर गुरू व शिष्य असा द्वैतरूप होऊन ऐक्यपणे आपला प्रेमानंद आपणच भोगितोस. ॥२॥ 

<B>माझा मीपणा गिळुनी दत्ता ॥ शोभसी कल्पतरू ॥३॥</B>
हे दत्त! माझा कर्तभोक्तेपणा, मीच देह आहे, असा देहाभिमान तुझ्या स्वरूपात लय करून, मला स्वरूपात एकरूप करून जसे कल्पवृक्षाखाली बसून, मनात कोणतीही इच्छा उत्पन्न झाली असता, तो कल्पवृक्ष सर्व मनोकामना पूर्ण करितो, तसे तू कल्पवृक्ष आहेस. तुझ्या कृपारूपी कल्पवृक्षाच्या छायेत बसणाऱ्या भक्तांच्या सर्व इच्छा तू पूर्ण करितोस. असा तू कल्पतरु शोभतोस. म्हणजे अनंत नामरूपात्मक जड व चैतन्य रूपाने तू नटतोस. अनेक बेषधारी होतोस. अशा अनेक रूपाने भक्तांना भेटून, त्यांचे सव ईच्छित पुरवितोस. असा तू कल्पतरू सर्वत्र शोभून दिसतोस. याचा अनुभव घेऊन मी त्या दत्तगुरूचे निरतिशय प्रेमसुख भोगीत असतो! असा तो दत्तप्रभू प्रेमळ आहे! ॥३॥





पद नं २१०३

<B>हृदयीं प्रगटला ॥ दत्त ॥धृ॥ </B>
दत्तात्रय गुरू माझ्या हृदयात आत्माराम रूपाने प्रगट झाला! ॥धृ॥

<B>मीपणाचा अंत होतां ॥ प्रकाश दाटला ॥१॥</B>
तो असा प्रगट झाला की, 'मीच देह आहे, मीच कर्ता आहे, असा देहाभिमान गुरुकृपे पूर्ण नष्ट झाला असतां, आंत बाहेर सर्वत्र आत्मप्रकाश घनदाट पसरला गेला! म्हणजे अला आत्मदर्शन घडले! ॥१॥  

<B>ज्ञानवन्ही प्रगट होतां ॥ भवाब्धि आटला ॥२॥</B>
आत्मज्ञानरूपी अग्नी हृदयात प्रगट झाला असता,हा संसाररूपी समुद्र आटून गेला! म्हणजे संसारासंबंधीचा मायाभ्रम नष्ट झाला.॥२॥ 

<B>विश्वरूपीं दत्त पाहतां ॥ प्रेमपूर लोटला ॥३॥</B>
मी जगरूपी दत्त पाहू गेलो असतां, म्हणजे सर्वत्र जगभर अनंत नामरूपाने तो दत्त परमात्माच भरला आहे, दुसरे काहीही नाही, असा अनुभव गुरुकृपे प्राप्त झाला असता, माझ्या हृदयात आत्मनिष्ठ शुध्द प्रेमाचा जणू पूरच लोटला गेला! त्यामुळे मी गुरुप्रेम मनमुराद भोगतो. ॥३॥




पद नं २१०४

<B>वेड लागलें गुरुभजनाचें ॥ प्रेमभरें भक्त भजनीं नाचे ॥धृ॥</B>
गुरूभजन भक्तीत रमण्याचे मला जणू वेडच लागून राहिले आहे. त्यामुळे मी प्रेमाच्या बहाने धुंद होऊन भक्ताच्या भजनात मी वेडापिसा होऊन नाचतो! खेळतो! मौज करितो! ॥धृ॥


<B>मिथ्या देह मिथ्या गेह ॥ सुख दुःख न कामाचें ॥१॥ </B>
अशी मी एकाग्र मनाने गुरूची भजन भक्ती केल्यामुळे हा देह खोटा भासमात्र आहे, तसेच हे घरदार, संपत्ति, संसार वगैरे दृश्य खोटेच ठरले. या संसारातील सुख दुःख भोग माझ्या काहीच कामाचे राहिले नाहीत. यांची सर्व आशा सुटून गेली. मी नित्य स्वरूपातच रमतो! ॥१॥  

<B>सहजचि येणें सहजचि जाणें ॥ नाहीं कांहीं देणें कोणाचें ॥२॥ </B>
काही हेतु नसताना, स्वाभाविकपणे मी सहज जन्माला आलो आणि हा संसार प्रेमाने करून, सहजच मी मरेन. हे सर्व सहजच घडते! जन्मणे व मरणे हा स्वरूपावर खोटाच भास आहे. मी असा सहज स्थितीत नित्य रहात असल्याने, या संसारात देण्याघेण्याचा माझा व्यवहार लोकदृष्टीने दिसत असला तरी, या स्थितीत कोणताचा व्यवहार घडत नाही. कर्मे करून अकर्ता, भोग भोगून अभोक्ता अशी माझी निरभिमान, अलिप्त आत्मस्थिति गुरुकृपे नित्य राहते. ॥२॥ 

<B>आत्मनिवेदन घडतां दत्ता ॥ कोड पुरवी तो प्रेमाचे ॥३॥</B>
नवविधभक्ति पैकी शेवटची गुरूचरणी जीव अर्पण करण्याची किंवा त्या दत्तात्रयाचे ध्यान करीताना जाणीवकला नष्ट होते, अशी मजकडून आत्मनिवेदन भक्ति घडली असतां, तो दत्तगुरू माझे प्रेमाचे लाड पुरवितो! माझे कौतुक करितो! मला आपले प्रेमदुग्ध पूर्ण पाजून, मला पूर्ण तृप्त करितो! हा गुरूभक्तीचा महिमा आहे. ॥३॥


पद नं २१०५

<B>खोटी मरणाची भीति ॥ सद्‌गुरुचरणीं ज्या प्रीति ॥धृ॥</B>
अरे हे प्राण्या! ज्या भक्ताची सद्‌गुरू दत्ताच्या पायाची, त्याच्या सेवेची आवड आहे, गुरूवर पूर्ण श्रध्दा व प्रेम आहे, अशा भक्ताची 'मीच देह आहे', अशी जीवदशा गुरुकृपे नष्ट झाल्यामुळे त्याला मरणाचे भय खोटेच आहे, असा अनुभव येतो. त्याला मरणाची भीति वाटत नाही. तो आपल्या स्वरूपातच रमतो. स्वरूपावर जन्म व मरणाचा खोटाच भास आहे ॥धृ॥

<B> आहे तें केव्हां नाहीं होई ॥ नाहीं त्याची नोहे प्रचीति ॥१॥ </B>
आपल्या डोळ्यासमोर दिसणारे मासमात्र दृश्य, देह, संसार, जग वगैरे सर्व, केव्हा नाहीसे होईल, याचा भरोसा नाही. हे दृश्य क्षणात दिसून क्षणभरात नाश पावणारे असे क्षणभंगूर आहे. आणि डोळ्यांना दिसत नाही असे अदृश्य स्वरूप आहे. त्याचे जीवाला प्रत्यक्ष ज्ञान नाही, त्याचा अनुभव नाही. तर असे हे 'आहे नाहीविरहीत' आत्मस्वरूप आहे. ते गुरुकृपेनेच प्राप्त होते. ॥१॥  

<B>कर्माकर्म विकर्म मिथ्या ॥ नाहीं कर्त्यासी स्थिति ॥२॥ </B>
तसेच शास्त्रविहीत कर्म व निषिध्द कर्म, असे विधिनिषेध कर्म करणे खोटेच आहे. हे बाह्य कर्म देहासच आहे. पुण्यकमनि स्वर्ग प्राप्ती होते. पापकर्माने नरकवास भोगावा लागतो. अशा कर्माने जन्ममरण फेरा चुकत नाही. कर्मानेच जन्ममरणास भरती येते. त्याचप्रमाणे 'विकर्म' म्हणजे बाह्य कर्माचरणात मन एकाग्र करणे. असे हे बाह्यकर्म देहासच आहे. देह भासमात्र व खोटाच आहे, तर असे देहिक कर्मही खोटेच आहे. हे 'कर्मा कर्म' व 'विकर्म' करणे ही 'मी कर्ता आहे' अशी कर्तेपणाची अहंभावाचीच स्थिती आहे. अशा अहंजनित कर्माने आत्मस्वरूपाची ओळख कदापिही होत नाही. ॥२॥ 

<B>त्यागुनी सर्व धर्माधर्म ॥ दत्तचरणीं धरीं प्रीति ॥३॥</B>
वैदिक धर्माचरण, सत्कृत्य करणे हा धर्म आहे. व धर्मबाह्य आचरण करणे, पापकर्मे करणे हा अधर्म आहे. अशा ह्या धर्माधर्मापासून कर्माकर्म घडून, त्यापासून, पुण्य पाप घडते. त्यामुळे जन्ममरण प्राप्त होऊन कल्पित सुख दुःख भोगावे लागते. जन्ममरण फेरा टळत नाही. आत्मानुभव मिळत नाही. म्हणून हे धर्माधर्म, कर्माकर्म विधिनिषेध या सर्वांचा त्याग करून, तू सद्‌गुरू दत्तात्रयाच्या पायी शरण जाऊन, त्याच्या चरणसेवेची, भक्तीची प्रीति मनात धर म्हणजे तो दत्तागुरू तुझा मायाभ्रम, साधनशीण नष्ट करून, तुला स्वस्वरूपाचा अनुभव देईल. त्यामुळे तू पूर्ण सुखी होऊन, खरे गुरुप्रेमसुख भोगशील! हाच सोपा मार्ग आहे. ॥३॥


पद नं २१०६

<B>अहंकार नवरा त्यागुनी ॥ जाऊं आम्ही माहेरा ॥धृ॥</B>
अहंकार म्हणजे देहाभिमान हाच पती. हाच मायेचा नवरा आहे. या अहंकारामुळेच अनेक भासमात्र दृश्य पसारा वाढला. हा खोटाच अभावरूप आहे. यांच्यामुळेच जीवाला दुःख त्रास भोगावा लागतो. म्हणून आम्ही याचा त्याग करून, माहेरा जाऊ. सद्‌गुरूचे घर हेच शांति देणारे आहे. अशा आत्मघरी जाऊन तेच आमचे मूळ घर आहे. हेच माहेर. येथेच आम्हाला खरी आत्मविश्रांति भोगावयास मिळेल. ॥धृ॥

<B>नाहीं शांति सदा भीति ॥ टाकुनी देऊं संसारा ॥१॥ </B>
या भासमात्र खोट्या संसारात, दुःखे, संकटे, व्याधी, कष्ट, काळ भीति वगैरेमुळे मनाला तिळभरही शांति मिळत नाही. सदा भीतीच पाठीमागे लागून राहते! म्हणून आम्ही या संसाराची सर्व आशा टाकून देऊं. ॥१॥  

<B>नाहीं विषयीं आम्हा प्रीति ॥ शोधू शुद्ध प्रेमझरा ॥२॥ </B>
शब्द, स्पर्श, रूप, रस व गंध या पंचविषय भोगापासून मिळणाऱ्या क्षणिक सुखाची आम्हाला आवड राहिली नाही. ह्या खोट्या मोहात अडकणे दुःखकारकच आहे.म्हणून आम्ही मयाामलरहित शुध्द अशा आत्मस्वरूपापासून पाझरणारा प्रेमाचा शुध्द झरा, याचा गुरुकृपे शोध लावू ॥२॥ 

<B>शुद्ध सत्त्व गंगासंगम ॥ मिळू दत्तप्रेमसागरा ॥३॥</B>
आणि सत्व, रज, तम या त्रिगुणांच्या पलीकडील शुध्द असा सत्त्व गुण अंगी बाणणे हाच गंगानदी आहे. ही दत्तप्रभूच्या प्रेममय अशा स्वरूप सागरात मिळून, तिचा संगम करू. म्हणजे आम्ही आत्मस्वरूपात मिलून एकरूपच होऊन जाऊ. त्या प्रेम सागरातील प्रेमामृत यथेच्छ पिऊन तृप्त होऊन, अमर होऊन जाऊं हेच आमुचे माहेर घर आहे. ॥३॥



पद नं २१०७

<B>भक्त तुझा मी सद्‌गुरु दत्ता ॥ प्रेमभीक मागतों ॥धृ॥</B>
हे सद्‌गुरू दत्तात्रया! मी तुझी सेवा चाकरी करणारा असा मी तुझा भक्त आहे. तूच मला तुझी भक्ती देऊन, मला भक्त केले आहेस. तर मला तुझे आत्मनिष्ठ शुध्द प्रेम दे. ही प्रेमभिक्षा मी तुजजवळ मागतो! दुसरे काहीही मागत नाही. तुझ्या प्रेमात तुझी सर्व शक्ति सामावलेली आहे! ॥धृ॥

<B>नलगे भुक्ति नलगे मुक्ति ॥ चरणसेवीं वागतों ॥१॥ </B>
मला पंच विषयांचा भोग अगर लौकिक सुख नको. तसेच मला ते मोक्षसुखही नको. मी तर तुझ्या चरणेसेवेतच तल्लीन होऊन प्रेमान वागत असतो! म्हणजे - तुझ्या पायाची पूजा, सेवा चाकरी करणे, तुझी भक्ति करणे, तुझा उत्सव करणे, तुझ्या भक्तांबरोबर प्रेमानंदाने भजनी खेळणे, तुझे स्मरण करून तुझे गुणगान करणे, तुझा बोध आठवून तो बोध भक्तांना सांगणे, संसारातील कामे प्रेमाने करणे, सर्वत्र तूच आहेस असे समजून सर्वांशी प्रेमाने वागणे. ही सर्व तुझी चरणसेवाच आहे, असे समजून मी वागत असतो. ॥१॥  

<B>अनंत जन्म घेईन परी मी ।॥ तुजलाचि भजतों ॥२॥ </B>
हे दत्ता! मी अनेक जन्म घेऊनही मी तुलाच भजतो, तुझी भजन भक्ति करीत असतो. सर्वत्र तूच अनेक वेषधारी झाला आहे, असेच मी पाहतो. ॥२॥ 

<B>चरणीं तुझ्या झालों निश्चित ॥ दत्तगुरूसी भजतों ॥३॥</B>
हे दत्तगुरू! मी तुला शरण येऊन, तुझ्या पायाजवळ आश्रय करून, तुझ्या संगतीने, तुझ्या कृपेने मी चिंतारहित असा शांत झालो आहे. म्हणून मी दत्तात्रय गुरूचीच भक्ति करीत असतो आणि तुझे प्रेमसुख नित्य भोगीत असतो. ॥३॥


पद नं २१०८

<B>राखीं तूं आम्हां ॥ सद्गुरु दत्तपरब्रह्मा ॥धृ॥ </B>
पूर्ण अद्वय आत्मा म्हणजे द्वैत नसलेला असा आत्मा तेच पखह्मस्वरूप होय. अशा परब्रह्मस्वरूप हे सद्‌गुरू दत्तात्रया! तू आमचे रक्षण कर. तुझ्या वाचून आमचे रक्षण, पालन, पोषण करणारा असा दुसरा कोणीहि नाही. ॥धृ॥

<B>उपत्ति-स्थिति लय-शक्ति तुझी ॥ तूंचि निजधामा ॥१॥ </B>
हे दत्ता! उत्पन होणे, राहणे व नाश पावणे ह्या जगाच्या तीन अवस्था आहेत. ह्या तुझ्या शक्ती आधारेच होतात. तू स्वतः आत्मस्वरूपरूपी गृह असा आहेस. म्हणजे आत्मघरीच सर्वांचे वास्तव्य असते. तुझ्यामुळेच, तुझ्या सत्तेनेच जगाचा खेळ चालतो. ॥१॥  

<B>कर्ता भोक्ता नाहीं स्वरूपीं ॥ तूंचि आत्मारामा ॥२॥ </B>
परंतु, हे दत्ता! तुझ्या स्वरूपात कार्य करणारा असा कर्ता व उपभोग घेणारा असा मोक्ता हा द्वैतभाव मुळीच नाही. कारण आत्मस्वरूप सर्वत्र एकटे एकच आहे तर, तेथे कर्तेपणा व भोक्तेपणा कसा असू शकेल ? तर नाही. तूच आत्मा असा देव सर्वत्र विराजतोस. ॥२॥ 

<B>चिद्विलासीं विश्व विलसे ॥ भोगिसी दत्तप्रेमा ॥३॥</B>
चिद्विलासात म्हणजे तुझ्या चैतन्य शक्तीच्या प्रेम विलासात हे जग आनंदाने क्रीडा करीत आहे. जग ही ब्रह्मसागरावरील प्रेमाने उसळलेली त्याचीच प्रेमलहरी आहे. जग हे स्वरूपाहून निराळे नाहीच. हा आत्मविलास आहे.तर दत्ता, तू असा प्रेमानंद भोगण्यासाठी जगरूप होऊन, आपला आत्मनिष्ठ शुद्ध प्रेमानंद आपणच भोगीत असतोस. गुरू व शिष्य ही तुझीच रूपे आहेत. असा द्वैतरूप होऊन तू प्रेमानंद भोगीतोस! द्वैतावाचून प्रेम भोगता येत नाही. ॥३॥




पद नं २१०९

<B>आम्ही परदेशी ॥ पायीं तुझ्या पडलों ॥ अभिमान धरीं आमुचा ॥धृ॥ </B>
हे सद्गुरू दत्तात्रया! स्वतःचा प्रांत सोडून दुसऱ्या देशात म्हणजे या जगात वावरणारे असे अनाश्रित, परतंत्र असे आम्ही परदेशी आहोत. आमचे येथे कोणीही ओळखीचे नाही. आम्हाला कोणाचाही आधार नाही. असे आम्ही परदेशी तुझ्या पायावर मस्तक ठेवून, तुझ्या पायी पडलेले आहोत. तर तू अशा आम्हा भक्तांचा हे माझे भक्त आहेत असा स्वाभिमान घर! आम्हाला अभय वचन दे! ॥धृ॥

<B>नाहीं स्वातंत्र्य कांहीं आमुचें ॥ सूत्रधारी तूं साचा ॥१॥ </B>
हे सद्गुरू, या जगात आमची परतंत्र स्थिती आहे. आपल्याच आत्मतंत्राने चालणे, आपल्या सूत्राने चालण्याची स्थिती, अगर दुसऱ्यावर अवलंबून न राहणे असे स्वातंत्र्य आमचे काहीही नाही. तर तू खरा सूत्रधार आहेस. सूत्रधार म्हणजे "बाहुल्यांच्या खेळात गुप्तपणे सूत्रदोऱ्याओढून बाहुल्यांकडून हालचाली करविणारा त्यास सूत्रधार म्हणतात. तसे ईश्वर हा आपल्या नजरेआड राहून, आपणांकडून सर्व व्यवहार करवितो. म्हणून ही उपमा." असा सूत्रधारी तू आहेस. तूच खरा सूत्रधार आहेस. बाकी सर्व खोटे आहेत. ॥१॥  

<B>नाहीं मीपणा कोठें पाहतां ।॥ खेळ तुझ्या इच्छेचा ॥२॥ </B>
आत्मदृष्टीने विचार करून पाहू गेले असता, "मीच कर्ता भोक्ता आहे," ," असा देहाभिमान कोठेही आढळून येणार नाही. जीवबुद्धीमुळे हा मीपणा खोटाच भासमात्र दिसतो. वास्तविक तो मुळीच नाही. तर हे प्रभू! तुझ्या इच्छेचा हा सर्व जग खेळ आहे. याचा सूत्रधार तूच आहेस. खेळ म्हणजे "सगुण निर्गुण, साकार निराकार, एकदेशी सर्वदेशी, इत्यादि त्या दत्तमहाराजांचे सहज चिद्विलासातील जगातीलखेळ आहेत." ॥२॥ 

<B>अनंत स्वरूपीं लीन मी जाहलों ॥ दत्तखेळ प्रेमाचा ॥३॥</B>
अहो! सद्‌गुरू दत्तात्रयाच्या कृपेमुळे ज्याचा अंत लागत नाही, अशा अमर्याद आत्मस्वरूपात मी लय पावलो. एकरूप झालो! असा हा दत्तात्रय गुरूंचा प्रेम खेळ आहे. म्हणजे तो दत्त परमात्माच आपला प्रेमानंद भोगण्यासाठी स्वतः गुरू व शिष्य होऊन, मायापाशात अडकलेला शिष्य सद्‌गुरूस शरण जातो. सद्गुरू त्याला आत्मबोध सांगतात. तो बोध त्याच्या हृदयात असून, त्याला स्वस्वरूपाचा अनुभव येतो. शिष्याच्या हृदयी बोध ठसला, त्याचा मायाभ्रम दूर झाला. त्याला आपले निजरूप कळले, म्हणून गुरूस अत्यानंद होतो. गुरूने माझा खोटा मायाभ्रम दूर केला व मला माझे निजरूप दाखविले म्हणून शिष्यासही आनंद होतो. त्यामुळे दोघेही गुरूशिष्य भाव विसरून स्वरूपी ऐक्य पावतात. एकट्या एकपणात असा आनंद भोगता येत नाही म्हणून असा बंघ मुक्तीचा, गुरू शिष्याचा प्रेमानंद भोगण्याचा खेळ दत्तगुरूने सहज उभारला आहे. तो सद्‌गुरूच असा द्वैतरूप होऊन भक्तांचा प्रपंच, परमार्थाचा भार आपल्या शिरावर घेतो! शिष्यास शांती देऊन प्रेम भोगतो. हे मी अनुभवाने जाणून दत्तगुरूंचे प्रेमसुख नित्य भोगतो! ॥३॥



पद नं २११०

<B>मूढ दास मी पडलों चरणीं ॥ देई प्रेम मजला ॥धृ॥ </B>
हे सद्‌गुरू दत्तात्रया! अज्ञानी जड बुद्धीचा असा मी तुझा भक्त आहे. मी तुला शरण येऊन, तुझ्या पायावर मस्तक ठेवून, तेथे तुझ्या आश्रयाखाली स्वस्थ पडून राहिलो आहे. तर तू मला तुझे आत्मनिष्ठ असे शुद्ध प्रेम दे! हेच माझे तुजपाशी मागणे आहे. ॥धृ॥

<B>अनन्यगतिका सद्‌गुरु जाणुनी ॥ भजतों रे तुजला ॥१॥ </B>
एकलाच शरण आलेल्या अशा एकनिष्ठ भक्तास ओळखून, तू त्याची पूर्ण श्रद्धा पाहून, अशा त्या भक्ताचा मायाभ्रम दूर करून, त्याला आत्मस्वरूपाची ओळख देऊन त्याच्या प्रपंच परमार्थाची सर्व काळजी तू घेतोस! त्या भक्तास आत्मशांती प्रदान करितोस. असा तू दत्त सद्‌गुरुप्रेमळ आहेस. हे मी तुझ्या कृपेने जाणून, मी तुझीच भक्ती करीत असतो रे! ॥१॥ 

<B>गूढ तुझी ही माया सद्गुरु ॥ मोहिते जगताला ॥२॥ </B>
हे सद्गुरू दत्ता! जीवाला पेचात पाडणारी न कळण्याजोगी, अनिर्वचनीय व अभावरूप अशी तुझी ही माया या जगाला भुलविते. स्वरूपाचे विस्मरण पाडिते. ॥२॥

<B>भक्त म्हणवितों दत्ता तुझा ॥ पाजीं प्रेम मजला ॥३॥</B>
हे सद्‌गुरू दत्ता! तूच मला तुझी भक्ति शिकविलीस. त्यामुळे तुझा मी भक्त म्हणविला जातो. तर अशा तुझ्या या पंत दासाला तुझे प्रेमरूपी अमृत नित्य पाजून पूर्ण तृप्त कर! हेच माझे तुजजवळ मागणे आहे ॥३॥






पद नं २१११

<B>नवविध भक्तिसोपान चढुनी ॥ केला गुरूचा आसरा ॥ हाचि नित्य आमुचा दसरा ॥धृ॥</B>
श्रवण, कीर्तन, स्मरण, पादसेवन, अर्चन, बंदन, दास्य, सख्य व आत्मनिवेदन ह्या अनुक्रमे भक्तीच्या नऊ प्रकारच्या पायऱ्या आहेत. आम्ही अशी 'नवविधा' भक्ति करून आत्मा हाच गुरू आहे, त्याचा आश्रय करून, नित्य आत्मानंदात रमतो! हाच आमचा नित्य दसरा साजरा करणे होय. सर्व सामान्य लोक अश्चिन महिन्यात शुध्द पक्षात येणारा दसरा सण साजरा करितात. त्या दिवशी फक्त मिष्टान, तळलेले पदार्थ भक्षण करून, नवे वस्त्र परिधान करून, गावाची सीमा ओलांडून, सोने लुटावयास जातात. तेथून परतल्यावर शेजारी, आप्तेष्ट मित्र वगैरेना भेटून सोने देऊन प्रेमाने भेटतात! हा दिवस उलटला की, संसाराच्या काळजीने परत दुःखी कष्टी होतात! असा क्षणिक आनंदाचा दसरा आम्ही करीत नाही. तर, गुरुकृपे अखंड ब्रह्मानंदाचा उपभोग घेऊन, आत्मघन हेच सोने लुटून शुध्द प्रेमसुख भोगितो ॥धृ॥

<B>नव मास जननीगर्भी पचुनी ॥ आलों मी संसारा ॥१॥ </B>
मी सतत नऊ महिने आईच्या गर्भाशयात त्रास भोगून, तेथे खितपत पडून, प्रसूतकाळी आईच्या उदरातून बाहेर येऊन, या जगात पदार्पण केले आणि या संसारात म्हणजे इंद्रियद्वारा विषय मोगात मी मन झालो. ॥१॥  

<B>नवद्वाराची वाट सांडुनी ॥ गेलों दशम द्वारा ॥२॥ </B>
गुरुकृपेने नाकपुट्या दोन, कान दोन, डोळे दोन, तोंड . एक, गुद एक, शिश्न एक असे मिळून या देहाचे नऊ दरवाजे आहेत. यांचा पंचविषयात रमण्याचा बाह्यमार्ग; याचा त्याग करून, मी वर निवेदन केलेल्या गुरूभक्ति मार्गान, टाळूच्यावर सुईच्या छिद्रासारखे छीद्र आहे, त्याला 'ब्रह्मरंख' अथवा दशम द्वार म्हणतात. तर त्यात प्राणाचा प्रवेश करून, सहस्त्र दलावर जाणे, षडचक्र ओलांडून डोक्याच्या कवटीतील आकाशात प्रकाशमय आत्मदर्शन घेणे. असे मला आत्मदर्शन घडले! हीच देव भेटी होय ॥२॥ 

<B>अष्टधा अपरा परा जीव ॥ दत्त पुरुषोत्तम बरा ॥३॥</B>
त्यामुळे पंच महाभूते व सत्वरज व तम हे त्रिगुण मिळून अष्टधा प्रकृतिरूप हे जग आहे. व प्रवृत्ति म्हणजे अपरा प्रकृति अथवा लौकिक विद्या म्हणविते. आणि निवृत्ति अगर ब्रह्मविद्या हीच परा प्रकृति म्हणविते. तसेच ज्याचे ठायी पंचतत्वाची जाणीव आहे व त्याचा अभिमान आहे त्यास जीव म्हणतात. तर जीवाने मीच देह आहे, असे कल्पिल्यामुळे त्याला परा, अपरा, अष्टधा, जीव शिव असा भिन्नपणा अगर भेद मायाभ्रमामुळे दिसला. हा भेद द्वैतभाव आमचा निघून गेला. तो दत्त परमात्माच प्रेमानंद भोगण्यासाठी तो एकाचा अनेकरूप झालेला दिसला. वास्तविक दत्तात्रय गुरू हाच सर्वत्र, सर्व श्रेष्ठ असा पुरूषोत्तम आहे. तर अशा त्या परमात्मस्वरूप सद्‌गुरू दत्तात्रयाची 'नवविधा भक्ति' करून, निरंतर स्वरूपात रमून, मी आत्मनिष्ठ शुध्द प्रेमसुखाची गोडी नित्य चाखतो. असा आमचा हा दसरा करणे होय. ॥३॥


पद नं २११२

<B>सर्वज्ञा काय तुला सांगावें ॥ केवीं तुला आम्हीं गावें ॥धृ॥</B>
सर्व काही जाणणाऱ्या हे परमात्मस्वरूप, सद्गुरू दत्तात्रया! तुला आता आम्ही काय सांगावे ? तुला सांगावे अथवा न सांगावे तरी माझे अंतःकरण तू पूर्णपणे जाणतोस तसेच आम्ही तुझी स्तुति कशी करावी ? तुझ्या शक्तीच्या आधारावरच आम्ही काय करू शकतो! तू या विश्वनाटकाचा सूत्रधार आहेस. तुझ्या सूत्राधारे आम्ही बाहुल्या नाचू खेळू शकतो! तर हे सद्गुरू! तूच आम्हास शक्ति देऊन सेवा करून घे !॥धृ॥

<B>तूंचि संसार दिधला आम्हांसी ॥ काय आम्हांसी ठावें ॥१॥ </B>
तूच आम्हाला जन्माला घालून हा प्रपंच, हा देह व्यवहार आमच्या पाठीस लावून दिला आहेस. हे कसे तुझे कार्य आम्हांस आधी ठाऊक होते काय ? तर नाहीच तू आम्हास जन्म कसा देतोस व या संसारात कसा अडकवितोस ? ही तुझी लीला आम्हास कधीही कलत नाही ? ॥१॥  

<B>करूनी परदेशी मौज पाहसी ॥ प्रेमा तुज नाठवे ॥२॥ </B>
जसे स्वतःचा प्रांत सोडून, दुसऱ्या देशात वावरणारा, कोणाचाही आश्रय नसलेला, अनोळखी परदेशी माणूस असतो, त्याप्रमाणे तू आम्हास आमचा स्वस्वरूपाचा प्रांत सोडून, या जगात परदेशी माणसासारखे आणिले आहेस. येथे आमचे कोणीही नाही. तुझ्या आधारावांचून आम्ही जगू शकत नाही. असे असताना तू दूर राहून गंमतीने आमची परीक्षा पाहातोस. "तुझा खेळ होतो, पण आमचा जीव जातो. "आम्ही तुझी अज्ञ बालके आहोत! तर तुला तुझ्या या अज्ञ बालकांवर पुत्रवत प्रेम करणे आठवत नाही काय ? मातृप्रेमा तू विसरून गेलास काय ? तू तर आमची प्रेमळ माऊली आहेस! तर मग, तू असा निष्ठुर का होतोस ? ॥२॥ 

<B>टाकुनी अभिमान चरण धरिले ॥ दत्ता भजतों भावें ॥३॥</B>
हे सद्‌गुरू दत्ता! "मीच कर्ता भोक्ता आहे”, असा या देहाभिमानाचा त्याग करून, मी तुझे पाय घट्ट धरून ठेविले आहेत. तुझ्या पायाशी पडलेली मिठी आता सुटणार नाही! हे दत्ता एकनिष्ठ भावनेने मी तुझी भजन भक्ति नित्य करित असतो. तर मला तुझे प्रेमरूपी अमृत यथेच्छ पाज! ॥३॥


पद नं २११३

<B>भीकर काळ स्वरूप झांकुनी ॥ देई शांति चित्ता ॥धृ॥</B>
हे सद्गुरू दत्तात्रया, भीति उत्पन्न करणारे भयानक असे काळाने उग्र स्वरूप धारण केलेले आहे! अनेक जन मृत्युमुखी पडत आहेत! तर तू हे कालाचे भयप्रद स्वरूप झाकून आमच्या चित्ताला आत्मशांति दे! ॥धृ॥

<B>दीन दयाळु ब्रीद तुझें ॥ राखीं तूं आतां ॥१॥</B>
हे सद्‌गुरू! तुला शरण आलेले, अति नम्र असा गरीब भक्तांवर दया करणे अशी तुझी प्रतिज्ञा आहे. हे तुझे भक्तवत्सल ब्रीदच आहे! तर तू आता आमचे रक्षण कर ही विनंती. ॥१॥  

<B>अनंत अपराध करिती बाळें ॥ प्रेमळ तूं माता ॥२॥ </B>
तुझी अज्ञ बालके अगणित असे अपराध करीत असतात. कळत न कळत त्यांच्याकडून चुका होतात. परंतु, तू प्रेमळ अंतःकरणांची भक्त बालकांची प्रेमळ आईच आहेस! तर त्यांचे अपराध पोटी घालून त्यांना क्षमा कर॥२॥ 

<B>पुरे करीं खेळ हा तुझा ॥ प्रेम देई दत्ता ॥३॥</B>
हे दत्ता! आतां मी तुला किती तरी बिनवू ? भीति उत्पन्न करणारा खेळ पुरे कर! "तुझा खेळ होतो आणि आमुचा प्राण जातो !" तर आतां या भक्तांना प्रेमानंद पुरवून दे! आम्हांस दुःख देऊ नकोस. ही तुझ्या चरणी नम्र प्रार्थना! ॥३॥


पद नं २११४

<B>दत्त दत्त गुरू दत्त दत्त अवधूत दत्त ॥ जय दत्त दत्त जय ॥धृ॥ </B>
दत्तगुरू! दत्तात्रय गुरू! दत्त! सर्वसंगरहित अशा दत्तात्रया! हे दत्ता! तुझा जयजयकार असो! सदा जयजयकार असो! ॥धृ॥

<B>शांत स्वरूप अवधूत ॥ शांत राखितो निजभक्त ॥१॥</B>
मनाला संतुष्ट करणारे असे दत्तस्वरूप आहे! तो दत्त आपल्या भक्तांना आत्मशांति देऊन, त भक्तांचे नित्य रक्षण करीत असतो. ॥१॥  

<B>शांतिब्रह्म प्रगटुनी जगीं ।॥ भजका रंगवी निजरंगीं ॥२॥ </B>
तो दत्तगुरू या जगात आत्मशांति देणारे असे ब्रह्मस्वरूप प्रगट करून भक्तांना आपल्या आत्मभोग विलासात सदा तल्लीन करितो! ॥२।. 

<B>भक्त चिंता वाहतो सदा ॥ भक्ता देई निजानंदा ॥३॥</B>
तो दत्त आपल्या भक्तांची काळजी सतत वाहतच असतो आणि आपल्या भक्तांना आत्मानंद प्राप्ती करून देतो ॥३॥ 

<B>बोधामृत पाजितो ॥ बोधस्वरूपीं मिळवितो ॥४॥ </B>
तो दत्त आपल्या भक्तांना आत्मप्राप्तीचा उपदेश हेच अमृत पाजून, ब्रह्मस्वरूपात एकरूप करितो !॥४॥ 

<B>ब्रह्मात्मैक्य सहज करी ॥ अनुपम बोधाची कुसरी ॥५॥ </B>
त्या सद्‌गुरू दत्तात्रयाचे आत्मप्राप्तीच्या बोधाचे कौशल्य, त्या बोधाचा प्रताप अवर्णनीय असा आहे. अशा त्याच्या बोधास कोणतीच उपमा देता येत नाही. ती अशी की, त्या आत्मबोधाने तो सद्‌गुरू जीवात्मा व परमात्मा एकच असा समरसभाव भक्त अंतःकरणी काही प्रयत्न न करिता, सहज प्रगट करितो. अशी त्याची बोध हतवटी आहे! ॥५॥ 

<B>एकचि चित्सागर भरला ॥ विश्ववीचिविलास भला ॥६॥ </B>
आत्मदृष्टीने विचार केला असता, एकटा एकच केवळ ज्ञानसागरच असा तो ज्ञानघन दत्त परमात्मा सर्वत्र ओतप्रोत भरलेला आहे. त्याच्या स्वरूपसागरावरील जगरूपी प्रेमळही सहज उसळलेली आहे. ती लहरी स्वरूपाहून भिन्न नाही. प्रेमानंद भोगण्यासाठी हा त्या दत्तप्रभूचा असा आनंददायक जगाचा प्रेमखेळ उभारिला आहे! ॥ ६ ॥ 

<B>भक्तवत्सल दत्त खरा ॥ दत्तनामाचा गजर करा ॥७॥</B>
अहो! तो दत्त परमात्माच भक्तांचा खरा पाठीराखा आहे! म्हणून तुम्ही त्या दत्तात्रय गुरूच्या नामाचा वाद्ये वाजवून मोठ्याने जयघोष करा! "दत्तगुरू, जय दत्तगुरू, जय दत्त गुरू, जय दत्त गुरू जय श्री दत्तगुरू असे म्हणून त्या दत्तगुरूचा प्रेमानंद नित्य भोगा! ॥७॥


पद नं २११५

<B>सूत्रधार तूं विश्व बाहुली ॥ तुझिया सत्ते खेळतें ॥धृ॥ </B>
हे सद्‌गुरू दत्तात्रया! जसे बाहुल्यांच्या खेळात गुप्तपणे सूत्रे ओढून बाहुल्यांकडून हालचाली करविणाऱ्यास सूत्रधार म्हणतात. तसे ईश्वर आपल्या नजरेआड राहून आपणाकडून सर्व व्यवहार करवितो. असा सूत्रधार तू आइस. जगरूपी बाहुली तुझ्या सत्तेने खेळते. सत्ता म्हणजे 'शक्ति ज्याच्या इच्छेने, ज्याच्या स्फूर्तीने भासते, खेळते व लय पावते ती सत्ता होय. ॥धृ॥

<B>नाहीं स्वातंत्र्य जीवासी ॥ तव इच्छा वर्तते ॥१॥</B>
या जीवाला आपल्या तंत्राने चालण्याची
स्थिति असे स्वातंत्र्य नाही. तर हे जीव तुझ्या इच्छेने अगर तुझ्या प्रेरणेनेच वागतात. ते तुझ्यावर अवलंबून आहेत. "मीच देह आहे व हे दृश्य जग सत्य आहे", असे मानणारा जीव आहे आणि सृष्टि निर्माता ईश्वर आहे. 

<B>जीव शिव जग झालासी तूंचि ॥ नाहीं द्वैत दिसतें ॥२॥ </B>
तसेच दिसणारे दृश्य जग याप्रमाणे जीव, शीव व जग तूच स्वतः झाला आहेस. ही तुझीच अंगे आहेत. स्वरूपाला विसरून समोर अन्यरूपाने जे जे दृश्य दिसते, ते सर्व भासमात्र द्वैत आहे. ते स्वरूपाठिकाणी मुळीच नाही. सर्वत्र स्वरूपावाचून दुसरे काहीच नाही. ॥२॥ 

<B>प्रेमास्तव स्वप्न विलास ॥ दत्त प्रगटतसे ॥३॥</B>
एकपणात आपला प्रेमानंद भोगता येईना म्हणून तो दत्तप्रभू प्रेमानंद भोगण्यासाठी भासमात्र जगरूपी स्वप्न खेळ अगर अज्ञान निद्रेतील खेळ आपल्या सहज स्फुरणाने उभारितो. हा त्या प्रभूचा आत्मविलास आहे. तोच अनेक वेषधारी होऊन आपला प्रेमानंद आपणच भोगीत आहे. ॥३॥


पद नं २११६

<B>दत्तपदीं भक्ति ठेवुनी निजशांति वरा ॥धृ०||</B>
सद्गुरू दत्तात्रयाच्या पायाची सेवा करणे, अशी श्रध्दापूर्वक दृढभक्ति करून, स्वस्वरूप प्राप्तीचे पूर्ण समाधान प्राप्त करून घ्या! म्हणजेच आत्मशांतीचा स्विकार करा! ॥धृ॥

<B>संसृतीची टाकुनी रति विरति शुद्ध धरा ॥ नाहीं जन्म मरण कैचें खूण मर्नी धरा ॥ आहे तैसें सर्वहि आहे ठाव न विकारा ॥१॥ </B>
तसेच या क्षणिक, भासमात्र संसाराची प्रीतीपूर्वक विषयांचे ठायी आसक्ति ठेवणे, हे तुम्ही टाकून द्या! आणि आत्मप्राप्तीचे शुध्द वैराग्य अंगी धारण करा! अहो! जन्मच जर नाही तर मग मरण कसे खरे असणार! तर नाही. जन्मणे व मरणे हा स्वरूपावर खोटाच भास आहे. स्वरूपावाचून अन्य काहीही नाही. ही आत्मस्वरूपाची ओळख मनात धारण करा! वास्तविक ज्ञानदृष्टीने विचार केला असता सर्वत्र स्वरूप आहे तसेच आहे त्यात विकार अगर बदल कधीच झाला नाही. स्वरूपाठिकाणी देह, जीव, ईश्वर वगैरे निराळेपणाचा भेद नाही. द्वैताच्या विकाराचा पत्ताच नाही. आत्मा अविकारी आहे ॥१॥  

<B>नाहीं द्वैत शुद्धाद्वैत स्वरूप विलसे ॥ विषयविषयीरूपें प्रगट एकचि खेळतसे ॥ एकानेकविरहित द्वैतपसारा ॥२॥ </B>
स्वरूपाठिकाणी मी निराळा, तू निराळा असा दुजेपणा मुळीच नाही. तर मायामलरहित शुध्द असे एकटे एकच ब्रह्मस्वरूप आनंदाने खेळत आहे. म्हणजे एकपणाविरहीत एकच असे ब्रह्मस्वरूप दृश्य जगाचा विलास अशा द्वैतरूपाने भासमात्र दिसते पण ते ब्रह्मस्वरूपच आहे ॥२॥ 

<B>जिकडे तिकडे सच्चित्सुखसागर भरला ॥ प्रवृत्तिनिवृत्तिआपगा ठावचि नुरला ॥ दत्तस्वरूपसिंधु विश्वविचिविलास बरा ॥३॥</B>
वास्तविक पाहू गेले असता, जिकडे तिकडे सर्वत्र सत्यस्वरूप, ज्ञानस्वरूप व आनंदस्वरूप या तिन्ही लक्षणांनी युक्त असा सर्व व्यापक परमात्मा हाच सागर सर्वत्र ओतप्रोत भरला आहे. "प्रवृत्ति हीच अपरा प्रकृति आहे. निवृत्ति हीच पराप्रकृति. ह्या जणू दोन्ही नद्या. यांचा स्वरूप सागरात संगम झाल्याने त्या वृत्तीचा पत्ताच उरला नाही. सर्वत्र वृत्तिविरहीत स्वरूपच आहे. आत्मस्वरूप हा सागर आहे. त्या स्वरूपसागरांवरील, जगलहरी ही त्या सागरात प्रेमानंदाने खेळत आहे. त्या दत्तप्रभूने प्रेमानंद भोगण्यासाटी हा जग खेळ उभारिला आहे. या जगात प्रेमाने खेळा! तो दत्तच प्रेम भोगण्यासाटी जगरूप झाला आहे. ॥३॥


पद नं २११७

<B>संकटीं भक्त पडतां ॥ दत्ता धांवुनी येसी ॥धृ॥ </B>
हे दत्ता! आपले भक्त संकटात सापडले असतां, तू स्वतः त्यांचे संकट निवारण करण्यासाटी लगबगीने धावतच येऊन, त्याचे संरक्षण करितोस. असा तू प्रेमळ आहेस ॥धृ॥

<B>परमहंस तूं परमशांता ॥ सर्व संन्यासी ॥१॥</B>
परमशांत स्वरूप अशा हे दत्ता! तू संन्याशातील एकभेद म्हणजे परमहंस संन्यासी मोक्ष संन्यास घेणारा असा तू आहेस. सर्व संगरहित, सर्वांहून अलिप्त, नित्य आत्मस्वरूपांत रमणारा असा पूर्णपणे संन्यासी आश्रम स्विकारणारा तू श्रेष्ठ योगी आहेस ॥१॥  

<B>भक्तिज्ञानाची खूण दावुनी ॥ बुडवी प्रेमरसीं ॥२॥ </B>
हे दत्ता! तू आपल्या भक्तांना अनन्य भक्ति देऊन त्या भक्तिपासून मिळणारे ब्रह्मज्ञान प्राप्त करून देतोस व त्या भक्तांस आत्मस्वरूपाची ओळख दाखवून, त्या भक्ताला प्रेमरूपी रसाची गोडी चाखण्यास एकरूप करून टाकितोस ते भक्त नित्य प्रेमसुख भोगितात. ॥२॥ 

<B>स्वरूपानंदें भेट दिधली ॥ भजतों दत्तासी ॥३॥</B>
आत्मानंद स्वरूपाने माझ्या हृदयात प्रगटून दत्ताने मला अशी भेट दिली. त्यामुळे मी त्या दत्तात्रय गुरूची नित्य भक्ति करून गुरुप्रेमाची गोडी सतत चाखतो! ॥३॥


पद नं २११८

<B>शांत किती ही सद्‌गुरुमूर्ति ॥ पाहतां मावळे द्वैतवृत्ति ॥धृ॥ </B>
सद्‌गुरू दत्तात्रयाची सुंदर सगुण मूर्ति ही मनाला संतुष्ट करणारी, आत्मशांति देणारी अशी किती! किती! शांत दिसते! की, ती मूर्ति पाहू गेले असता, तो दत्त देव निराळा हा भक्त निराळा, अशी दुजेपणाची मनोवृत्ति नाहीशीच होऊन जाते! असा सद्‌गुरू दर्शनाचा महिमा अगाध आहे! ॥धृ॥

<B>काषायांबर हातीं कमंडलु ॥ भगवी छाटी वरुती ॥१॥ </B>
त्या दत्तगुरूने भगव्या रंगाचे वस्त्र परिधान केले आहे.! त्याने आपल्या हातात कमंडलू धारण केला आहे आणि खांद्यावर भगव्या रंगाचा रूमाल शोभून दिसत आहे ॥१॥  

<B>बोधानंदें स्वरूपछंदें ॥ आत्ममिथुनरति ॥२॥</B>
त्या सद्गुरूच्या आत्मप्राप्तीच्या उपदेशाच्या आनंदाने मला आत्मस्वरूपात रममाण होण्याचा छंदच लागून राहिला आहे. अशा प्रकारे मी आत्मस्वरूपाचा उपभोग घेण्यात आसक्त होऊन स्वरूपानंदाची नित्य गोडी चाखतो. ॥२॥ 

<B>भक्ता प्रेमें भेट दिधली ॥ दत्ता भजनशांति ॥३॥</B>
या पंत दासाला दत्तात्रय गुरूने प्रेमानंद भोगण्यासाठी निर्गुणाचा सगुण होऊन भेट देऊन मला आपले आत्मनिष्ठ शुध्द प्रेम दिले! त्या प्रेमानंदाने मी मस्त होऊन दत्तात्रय गुरूच्या भजन भक्तीत आनंदाने नित्य रमून या पंताला आत्मशांति मिळाली! ॥३॥


पद नं २११९

<B>शांत स्वरूप सद्‌गुरूचें ॥ पाहतां नयनीं द्वैत न रुचे ॥धृ॥ </B>
मला सद्‌गुरू बालमुकुंदाची देणारे असे भेट झाली. त्याचे मनाला संतुष्ट करणारे, आत्मशांति सद्‌गुरूचे सगुण स्वरूप या डोळ्यांनी मी पाहू गेलो असता, शांतच होऊन गेले! त्यामुळे मला आता हे द्वैत रुचत नाही. म्हणजे भासमात्र दृश्य संसार, हा जग पसारा या माया स्वरूपात पंच विषयास मुलून त्यात रमणे आवडत नाही. याची आसक्ति राहिली नाही. माझ्या मनाला तर गुरूदर्शनाची, त्याच्या ध्यानाची आवड लागून राहिली आहे. ॥धृ॥

<B>नाहीं मोह नाहीं ममता ॥ आशारहिता दुःख कैचें ॥१॥ </B>
आतां गुरुकृपे स्त्री, पुत्र, घरदार, आप्त, मित्र, संपत्ति वगैरेंचा मोह माझ्या ठायी राहिला नाही. तसेच हे सर्व माझे संबंधी आहेत अशी माझेपणाची अहंकारवृत्ति राहिली नाही. माझी अहंता व ममता निघून गेली आहे. कोणत्याच प्रकारची आशा माझ्या ठायी राहिली नाही. तर मग अशा आशारहित पुरूषास दुःख कसे असू शकेल ? अर्थात नाही. जेथे आशा आहे तेथे दुःख ठेवलेलेच आहे. जेथे आशा नाही तेथे अखंड सुख वास्तव्य करून राहते. तो मनुष्य आत्मसुखी होतो. ॥१॥  

<B>तनुमनधन अर्पितां चरणीं ॥ ओझें नुरलें कर्तृत्वाचें ॥२॥ </B>
माझे शरीर, मन व संपत्ति यांची सर्व आसक्ति, मोह काढून ते सद्‌गुरू बालमुकुंदाच्या पायावर समर्पण केले असता, "मीच कर्ता आहे, मीच भोक्ता आहे", अशा कर्तेभोक्तेपणाच्या देहाभिमानाचे ओझे माझ्या शिरावर उरले नाही. हे ओझे उतरले गेल्यामुळे मी मुक्त झालो! ॥२॥

<B>अंतर्बाह्य दत्तस्वरूप ॥ विश्व भजनप्रेमें नाचे ॥३॥</B>
त्यामुळे माझ्या या देहात व बाहेर दृश्य जगात असे सर्वत्र आत्मस्वरूप वा दत्तस्वरूपच ओतप्रोत भरले आहे, असा मला एकरूपतेचा अनुभव आला. त्यामुळे हे भासमात्र दिसणारे दृश्य जग हा त्या दत्तगुरूचा प्रेमाचा आविष्कार आहे, त्या भगवंतास भक्ति प्रिय असल्याने तो प्रभू स्वतः गुरूशिष्य अथवा पुरूष प्रकृति रूपाने जगरूप नटून, आपला भक्ति प्रेमानंद आपणच भोगीत आहे. हे अखिल विश्व भक्त बनून, सद्गुरूच्या भजन भक्तीत प्रेमानंदाने तल्लीन झाले आहे व आत्मनिष्ठ शुध्द प्रेम भोगून आनंदाने खेळत आहे. हे जग स्वरूपाहून भिन्न नाही. ही स्वरूपसागरावरील प्रेमळहरीच आहे. हा गुरुकृपे मला अनुभव आल्यामुळे, मी नित्य गुरूच्या भजन मक्तीत रमून नित्य गुरुप्रेमरसाची गोडीच चाखतो ॥३॥


पद नं २१२०

<B>गुरुद्वादशीचा उत्सव आला ॥ सुखीं ठेवी दत्ता ॥ हेंचि मागणें अवधूता ॥धृ॥</B>
हे सद्गुरू दत्तात्रया! आम्ही भक्तमंडळी सालाबादप्रमाणे येथे करीत असलेला अधिन वद्य १२ ला येणारा, गुरुद्वादशीचा सद्गुरूचा हा उत्सव समारंभ जवळ येत चालला आहे तर, हा उत्सव प्रेमानंदाने, निर्विघ्नपणे पार पडावा म्हणून तू आम्हाला सुखी ठेव. हे अवधूता दत्ता! हेच आमचे तुजजवळ मागणे आहे! आम्ही तुझी नम्रपणे प्रार्थना करीत आहोत! ॥धृ॥

<B>भक्ति देउनी भजन करवीं ॥ नाहीं मी कर्ता ॥ तूंचि विश्वानंतधर्ता ॥१॥ </B>
हे दत्ता! तू आम्हास भक्ति देऊन, आम्हांकडून या उत्सवात भजनसेवा करवून घे! "मीच काय तो कर्ता आहे", असा कर्तेपणाचा देहाभिमान माझ्या ठिकाणी राहिला नाही. हे सद्गुरू दत्ता! अमर्याद, अनंत असे हे जग धारण करणारा, त्याचा नियामक, सर्वव्यापी साक्षी तूच परमात्मा आहेस. ॥१॥  

<B>प्रेम देउनी उत्सव करवीं ॥ आपुल्या निजभक्तां ॥ तूंचि आमुची मातापिता ॥२॥ </B>
तर हे दत्ता! आमच्या हृदयात प्रेमानंदरूपाने प्रगटून, हा उत्सव आपल्या आत्मनिष्ठ भक्तांकडून करवून घे! तूच आमुचे पालन पोषण करणारी प्रेमळ आई आहेस. तूच आमुचा सांभाळ करणारा बाप आहेस! ॥२॥ 

<B>दत्त चरणीं अनन्यभावें ॥ पडलों पाहीं आतां ।॥ ब्रीद राखीं अवधूता ॥३॥</B>
आता मी तर, सद्‌गुरू दत्ताच्या पायावर मस्तक ठेवून, त्याजवर पूर्ण हवाला घालून तेथे स्वस्थ पडून राहिलो आहे! तर दत्ता! हे तू पहा! हे अवधूत दत्ता! " मी भक्तांचा पाठीराखा आहे," अशी तुझी प्रतिज्ञा आहे. तर, तू हे तुझे असे भक्तवत्सल ब्रीद सांभाळ! तुझ्या या ब्रीदाला कलंक लागू देऊ नकोस! आम्हा भक्तांचे संरक्षण कर! सुखी ठेव! हा उत्सव समारंभ साजरा करवून घे !॥३॥


पद नं २१२१

<B>नामामृत हैं गोड ॥ दत्ता ॥धृ॥</B>
हे सद्गुरू दत्तात्रया! तुझे नामस्मरण अखंड करणे हे फार चांगले सुखकारक आहे. हल्ली कलीयुगात नामस्मरण हेच सोपे साधन आहे. नामस्मरणाने अनेक पापी जन उध्दरून गेले! असा तुझ्या नामस्मरणाचा अगाध महिमा आहे ॥धृ॥

<B>नाम मुखीं जरी या संसारीं ॥ नाहीं मला दुजी चाड ॥१॥ </B>
या संसारात, संसार करीत असतांना, आपला व्यवहार, कामधंदा करीत असताना, जर मुखाने सद्गुरूचे नामस्मरण केले असतां मला दुसरी आवड राहिली नाही. नामस्मरणाचाच छंद मला लागून राहिला आहे! त्यामुळे माझा हा संसारही सुखरूप झाला आहे! ॥१॥  

<B>नामप्रतापें हरिली त्रितापें ॥ नुगवे संसृतिमोड ॥२॥ </B>
तसेच सद्‌गुरूच्या नामस्मरणाच्या सामर्थ्याने अध्यात्मिक ताप, अधिभौतिक व अधिदैविक ताप हे मुख्य तीन प्रकारचे ताप नाहीसेच झाले. या त्रिविध तापा पासून जीवाला होणारे दुःख, त्रास, कष्ट वगैरे राहिले नाहीत. माझा मायाश्रम नष्ट होऊन मी आत्मसुखी झालो! निर्वासन झालो! स्वरूप प्राप्त झाल्याने संसाररूपी बीजांचा कोंभ उगवू शकत नाही. म्हणजे वासनारूपी बीजामुळे वारंवार जन्म घ्यावा लागतो, बासनाबीजाची लाही झाल्यामुळे आमचा जन्ममरण फेरा चुकला! ॥२॥ 

<B>कैवल्य हें दत्तनाम ॥ पुरली मनाची कोड ॥३॥</B>
स्वस्वरूपाची अखंड भेट तेच कैवल्य आहे. तर नामस्मरण सतत करणे हेच कैवल्य होय. या दत्तगुरू च्या नामस्मरणाने माझ्या मनाचे लाड, कौतुक अगर मनाची आवड सर्व पुरविली गेली! असा सद्गुरू नामाचा महिमा सर्वत्र गाजत आहे! तर नाम घ्या! ॥३॥


पद नं २१२२

<B>पाहिला रे गुरु पाहिला रे ॥ भक्तहृदयीं राहिला रे ॥धृ॥</B>
अरे गुरूपुत्रा! आत्मस्वरूपाची ओळख करून देणारा, दत्तावतारी असा सद्‌गुरू बालमुकुंद मी पाहिला. त्याची भेट झाली. त्याच्या कृपानुग्रहाने तो सद्गुरू बालमुकुंद भक्तांच्या हृदयात आत्मस्वरूपाने वास्तव्य करून राहिला आहे, असा मला अनुभव आला रे! ॥धृ॥

<B>सत्यज्ञानानंता पाहुनी ॥ मीपणा चरणीं वाहिला रे ॥१॥ </B>
सत्य स्वरूप, ज्ञानस्वरूप व अनंत म्हणजे अमर्यादस्वरूप. अशा तिन्ही लक्षणांनी युक्त असा साक्षात ब्रह्मस्वरूप सद्‌गुरू पाहून "मीच कर्ता आहे", असा देहाभिमान मी सद्गुरूच्या पायावर अर्पण केला रे! ॥१॥  

<B>उत्पत्तिस्थितिलयकर्ता ऐसें ।॥ श्रुतिशास्त्रानें गायिला रे ॥२॥ </B>
उत्पन्न होणे, राहणे न नाश पावणे ह्या जगाच्या तीन अवस्था उत्पन्न करणारा, असा तो सद्‌गुरू आहे, असे चारी वेद व सहा शास्त्रांनी त्याचे स्तवन केले आहे रे! ॥२॥ 

<B>दत्तभक्ति करितां हृदयीं ॥ प्रेमानंदें उदयिला रे ॥३॥</B>
अरे, मी दत्तात्रय गुरूची एकनिष्ठ भक्ति केली असतां तो सद्गुरुप्रेमानंद स्वरूपाने माझ्या हृदयात प्रगट झाला रे! त्यामुळे मी नित्य प्रेमसुखसोहळा भोगितो! ॥३॥


पद नं २१२३

<B>सर्वशक्तिच्या भक्ता ॥ नवल उद्भवली चिंता ॥धृ॥ </B>
सर्व शक्तीचे अधिष्ठान, पूर्ण शक्तिसंपन्न अशा सद्‌गुरू दत्तात्रयाच्या भक्तास भासमान संसारामध्ये संकटे आल्याने त्याला काळजी उत्पन्न झाली! ही आश्चर्यकारक गोष्ट आहे! वास्तविक सद्‌गुरूचे जे भक्त आहेत, त्या भक्तांची सर्व काळजी तो सद्‌गुरू सतत घेतच असतो! धावा न करिता धावून येतो! तो भक्तांचा पाटीराखा आहे, असे असताना तो भक्त दुःखाने तळमळतो! सद्‌गुरू त्याच्याकडे कानाडोळा करितात! हेच मला नवल वाटते. ॥धृ॥

<B>अणुमहत्तावरी सत्ता तुझी ॥ तूंचि सर्व कर्ता ॥१॥ </B>
हे सद्‌गुरू दत्ता! सूक्ष्म कणापासून ते अखिल जगावर तुझी सत्ता आहे. सत्ता म्हणजे "शक्ति ज्याच्या इच्छेने, ज्याच्या स्फूर्तीन भासते, खेळेत व लय पावते ती सत्ता आहे." असा तू सत्ताधीश आहेस. तूच सर्व कर्ता, करविता आहेस. तुझ्या सत्तेवाचून डोळ्याची पापणीही हलणार नाही. ॥१॥  

<B>नाहीं स्वतंत्र कोणी या जगीं ॥ तूंचि विश्वशास्ता ॥२॥ </B>
या जगामध्ये कोणीही स्वतंत्रपणे आपल्या तंत्राने चालू शकत नाही. तर सर्व परतंत्र आहेत. तो दत्तप्रभूच सर्व सूत्रधार आहे. त्याच्या सूत्राधारे हे सर्व जग, सर्व प्राणीमात्र खेळत आहेत! तर हे दत्ता! तूच या जगाचे नियमन करणारा असा नियामक आहेस. तुझ्या आज्ञेने आपोआपच ही जगाची नैसर्गिक क्रिया चालू आहे. पंचमहाभूते, चंद्र, सूर्य, ग्रह, तारे वगैरे तुझ्या रुकुमाप्रमाणे नियमित कामे करितात! ॥२॥ 

<B>अनंत अद्वय खेळ खेळसी ॥ प्रेमळ तूं दत्ता ॥३॥</B>
हे प्रेममय अंतःकरणाच्या अशा प्रेमळ दत्ता! तू मूळचा द्वैत नसलेला एकाट एकच असा ब्रह्मस्वरूप आहेस. आपला प्रेमानंद भोगण्यासाटी तू अनेक नामरूपाने नटून, प्रेमाने अनेक खेळ खेळून, आपला प्रेमानंद आपणच भोगीत आहेस. तर अशा हे प्रेमळ दत्ता! तू आम्हा भक्तांची सर्व चिंता दूर करून, प्रेमानंदाने खेळवून सुखी कर! त्याचे दुःख निवारण कर. परीक्षा पाहू नकोस! ही नम्र प्रार्थना ॥३॥


पद नं २१२४

<B>पदीं तुझ्या पडलों आम्ही ॥ निश्चित जाहलों ॥धृ॥</B>
हे दत्तावतारी सद्‌गुरू बालमुकुंदा! आम्ही तुला शरण येऊन, तुझ्या पायांवर मस्तक ठेवून, तुझ्यावर पूर्ण हवाला घालून, तुझ्या आश्रयाखाली स्वस्थ पडून राहिलो आहे. त्यामुळे तुझ्या कृपेने आम्ही चिंतारहित असे शांतच होऊन गेलो! ॥धृ॥

<B>कर्तृत्वाचा भाव टाकितां ॥ स्वानंदें धालों ॥१॥</B>
"मीच काय तो कर्ता हे", अशा कर्तेपणाच्या देहाभिमानाची मनोवृत्ति हिचा मी त्याग केला असता, आत्मानंदप्राप्तीने पूर्ण तृप्त होऊन गेलो. ॥१॥  

<B>जननी जनक तूं आप्तइष्ट तूं ॥ सखा तुझा झालों ॥२॥ </B>
हे सद्गुरू! तूच आमचे पालन, पोषण, रक्षण करणारा असा खरा मायबाप आहेस. तूच आमचा हितकर्ता नातेवाईक आहेस. आता मी तर तुझ्या सख्य भक्तिमुळे तुझा जिवलग, प्रेमळ सन्मित्र झालो आहे. असा तुझा सलगीचा प्रेमा मला जडला आहे ॥२॥ 

<B>सत्यज्ञानानंत बालावधूत ॥ दत्तप्रेमें रमलों ॥३॥</B>
सत्यस्वरूप, ज्ञानस्वरूप व अनंत म्हणजे ज्याचा तपास लाविता येत नाही असे अमर्याद स्वरूप. या तिन्ही लक्षणांनी युक्त असा परमात्मा माझा सद्गुरू बालमुकुंद आहे. त्याच्या कृपेमुळे दत्तात्रय गुरूच्या आत्मनिष्ठ शुध्द प्रेमाने मी पूर्ण रंगून गेलो आहे! माझे अंतःकरण पूर्ण प्रेममय झाले आहे! ॥३॥


पद नं २१२५

<B>दत्त भक्ताभिमानी खरा रे ॥ व्यापक चराचरा रे ॥धृ॥</B>
अरे हे प्राण्या! दत्तात्रय गुरू हा आपल्या भक्तांचा स्वाभिमान बाळगणारा, भक्तांवर प्रेम करणारा, त्यांचा योगक्षेमभार वाहाणारा असा तो खरा गुरू आहे रे! तोच या जगात चैतन्य व जडरूपाने सर्वत्र व्यापक असा आहे रे! ॥धृ॥

<B>सगुणहि तोचि निर्गुण तोचि ॥ निजप्रेमामृतझरा रे ॥१॥ </B>
अनंत नामरूपात्मक सगुण, साकार रूपाने तोच नटला आहे. तसेच गुणरहित निराकार रूपाने सर्वव्यापक तो दत्त गुरूच आहे व तो दत्तगुरू म्हणजे आत्मनिष्ठ शुध्द प्रेमरूपी अमृताचा केवळ सतत वाहाणारा झराच आहे! त्यामुळे आपण त्या गुरूचे प्रेम नित्य प्राशन करू शकतो ॥१॥  

<B>सद्गुरुचरणीं अभिमान टाकुनी ॥ निजशांतिसुख वरा रे ॥२॥ </B>
अरें! दत्तगुरूच्या पायांवर आपला देहाभिमान अर्पण करून, "तनुमनघनाशा टाकून, अनुकूल, प्रतिकूल स्थितीत एकरूप राहणेच निजशांति होय." अशा आत्मशांतीचे अखंड सुख भोगा! याचा स्विकार करा रे ॥२॥ 

<B>प्रेमळ अवधूत दत्तसखा हा ॥ आपुला भाव विसरा रे ॥३॥</B>
अरे! प्रेममय अंतःकरणाचा असा केवळ प्रेमळ व सर्वसंगरहित असा हा दत्तात्रय गुरू आपला सन्मित्र आहे रे! तो मित्रत्वाच्या भावनेने आपल्याशी वागतो. तर त्याची सख्य भक्ति करा रे! परंतु, तुम्ही "मीच देह आहे, मीच कर्ता आहे", असा मीपणाचा, अहंपणाचा भाव विसरून जा रे! तर तो दत्तगुरू तुम्हाला सर्वत्र ओतप्रोत भरलेला दिसेल! तो दत्तगुरू तुम्हाला प्रेमानंदाने खेळवील रे! ॥३॥





पद नं २१२६

<B>प्रेमळ माय भेटली ॥ चिंता माझी आटली ॥धृ॥ </B>
प्रेममय अंतःकरणाची अशी प्रेमळ सद्‌गुरू दत्तात्रय माऊली मला भेटली. त्याच्या कृपेमुळे आत्मस्वरूपाचा अनुभव आल्याने प्रपंच परमार्थीची माझी सर्व काळजी नाहीशीच झाली !॥ धृ ॥ 

<B>जन्म मरण जाहलें मिथ्या ॥ बोधलहरी उठली ॥१॥ </B>
सद्गुरूच्या बोध प्राप्तीने माझ्या हृदयांत अत्यानंदाची लहरी सहज स्फुरण पावली. त्यामुळे या संसारांतील माझे जन्मणे व मरणे हे खोटेच ठरले गेले. ॥१॥  

<B>अंतर्बाह्य चैतन्यचि ॥ शुद्ध तूर्या दाटली ॥२॥</B>
माझ्या या देहात व बाहेर दृश्य जगात असे सर्वत्र बह्मच आहे, अशी मलरहित शुद्ध अखंड ब्रह्म स्थिती ही तूर्यावस्था सर्वत्र घनदाट पसरली. सर्वत्र ब्रह्ममय अशी माझी स्थिती झाली ॥२॥ 

<B>भक्तजननी दत्त माउली ॥ प्रेमसुखें लोटली ॥३॥</B>
अहो! ही दत्तात्रय गुरुमाऊली, भक्तांची प्रेमळ आई, प्रेमानंद स्वरूपाने माझ्या हृदयांत प्रकट झाली. त्यामुळे मी नित्य त्या गुरुप्रेमरसाची गोडी चाखतो! ॥३॥


पद नं २१२७

<B>शांतस्वरूप तुझें दत्ता ॥ पाहुनी शांत मी जाहलों ॥धृ॥</B>
हे सद्‌गुरू दत्तात्रया! तुझ्या कृपेमुळे, माझ्या मनाला पूर्ण संतुष्ट करणारे, शांतीने युक्त असे आत्मस्वरूम पाहून, मी पूर्ण शांतच होऊन गेलो ॥धृ॥

<B>चिद्विलास हा दाविला सहज ॥ पाहुनी मी भुललों ॥१॥ </B>
हे सद्गुरू दत्ता! तुझ्या ईश्वर शक्तीचा हा जगरूपी प्रेमखेळ तू सहज दाखविलास! अशा तुझ्या सगुण, साकार रूमास पाहून मी मोहित झालो! ॥१॥  

<B>अंश तुझा मी तुजला मी नेणें ॥ द्वैतदुःखा भ्यालों ॥२॥ </B>
हे दत्ता! जसे पाण्याचा थेंब व सागर हे दोन्ही ऐक्यरूमच आहेत. तसा मी तुझ्या स्वरूपाचा अल्प अंश असा असून, तुला मी जाणत नाही, हा भासमात्र दृश्य संसार, जग, देह वगैरे द्वैतापासून होणाऱ्या दुःखास पाहून मी भ्यालो! ॥२॥ 

<B>आपुला म्हणविलें मजला दत्ता ॥ प्रेमामृतीं न्हालों ॥३॥</B>
परंतु, हे दत्तात्रय सद्‌गुरू! "आता तू माझा पुत्र झालास !" असे म्हणून, तू मला पुत्रवत प्रेम दिलेस! माझ्या प्रपंच परमार्थाची सर्व जबाबदारी तू आपल्या शिरावर घेतलीस तसेच माझा मायाभ्रम छेदून, मला आत्मस्वरूपाचा अनुभव देऊन, धन्य केलेस! स्वरूपप्राप्तीपासून मिळणाऱ्या आत्मनिष्ठ शुद्ध प्रेमरूपी पाण्याने मी जणू अंघोळच केली! असा तुझ्या कृपेने मी प्रेममय झालो! ॥३॥ 


पद नं २१२८

<B>किंकर मी शरण तुला ॥ दत्ता राखीं मला ॥धृ॥ </B>
हे सद्गुरू दत्तात्रया! मी अति नम्रपणे तुला शरण आलो आहे! मी तुझा सेवक झालो आहे, तुझ्या वाचून मला दुसरा आधार नाही. तर हे दत्ता! तू आता माझे रक्षण कर. ही तुझ्या चरणी नम्र प्रार्थना  ॥ ध्रु०॥ 

<B>नाहीं जगीं मला कोणी ॥ राखिता जन्ममरणीं ॥ नाहीं जीवा कोणी धणी ॥ परतंत्र गमला ॥१॥</B>
दत्ता, हे बघ! मी या जगांत जन्माला आलो आहे. तर तुझ्या वाचून माझे येथे कोणीही रक्षण करणारा नाही. रक्षण, पालन, पोषण करणारा असा धनी (मालक) येथे दुसरा कोणीही नाही. या जगात माझे जीवन परस्वाधीन, परतंत्र झाले आहे! ॥१॥  

<B>आलों कोठुनी जातों कोठें ॥ नकळे स्थान मजला नेटें ॥ त्राता मज केवीं भेटे ॥ चिंता मजला ॥२॥ </B>
मी या जगात कोठून आलो ? मी येथून कोठे जातो ? ते स्वरूपाचे मूळ ठिकाण मला प्रयत्न करुनही कळत नाही. तर आता अशा परिस्थितीत माझे रक्षण करणारा, उद्धार करणारा सद्‌गुरू मला कसा भेटेल ? ही काळजी मला लागून राहिली आहे ॥२॥ 

<B>सहज जातां निरंजनीं ।॥ देखिली गुरुदत्तजननी ॥ प्रेम प्रगटुनी भजनीं ।॥ स्वरूपीं रमला ॥३॥</B>
परंतु मी अशा चिंतेत असताना, हे सद्गुरू दत्ता! मजवर तुझी कृपा झाली! त्यामुळे मी कांही प्रयत्न न करिता अनायासे मायामलरहित शुद्ध अशा आत्मस्वरुपा ठिकाणी गेलो असता आत्मस्मार्ने दत्तात्रय गुरूमाऊलीचे मला आत्मदर्शन घडले! त्यामुळे हा पंत दत्तात्रय गुरूच्या भजनानंदांत रमून, शुध्दप्रेम प्रकट करून ते प्रेम सर्वांना देऊन व स्वतः त्याचा उपभोग घेऊन, गुरु शिष्याच्या ऐक्यरूपांत रममाण झाला. ॥३॥


पद नं २१२९

<B>सद्गुरु मज भेटला ॥ ब्रह्मानंद दाटला ॥धृ॥ </B>
आत्मस्वरुपाची ओळख करून देणारा असा सर्वश्रेष्ठ सद्‌गुरू बालमुकुंदच मला भेटला! त्याच्या कृपानुग्रहाने मला ब्रह्मानंदाची प्राप्ती झाली! तो ब्रह्मानंद सर्वत्र घनदाट पसरला गेला! म्हणजे सर्वत्र बह्मच आहे, असा अनुभव आला! ॥ धृ.॥ 

<B>जीव शिव खोटें जगहि खोटें ॥ भेद समूळ आटला ॥१॥ </B>
त्यामुळे मीच देह आहे व हे जग सत्य आहे असे मानणारा हा जीव आहे. आणि सृष्टी निर्माता ईश्वर आहे. तसेच हे दिसणारे जग सत्य आहे. अशा प्रकारे जीव शिव जग भिन्न भिन्न मानणे हा भेद मुळासकटच नाहीसा झाला ॥१॥  

<B>रजतमसत्त्ववृत्ति निमली ॥ शुद्ध बोध उठला ॥२॥ </B>
तसेच रजोगुण तमोगुण व सत्त्वगुण या त्रिगुणांची मनोवृत्ती स्वरूपी लय पावली. मी त्रिगुणातीत झालो! त्यामुळे मायामलरहित शुद्ध आत्मप्राप्तीचा सद्‌गुरूचा उपदेश माझ्या हृदयांत उदय पावला. ॥२॥ 

<B>दत्तावधूत सर्वांसर्वां ॥ प्रेमपूर लोटला ॥३॥</B>
माझ्या हृदयांत गुरूचा आत्मप्राप्तीचा उपदेश प्रकट झाल्यामुळे मला दत्तावतारी सद्गुरू बालमुकुंद हा सर्वत्र ओतप्रोत भरलेला दिसला! त्यामुळे माझ्या हृदयांत जणू प्रेमानंदाचा पूरच लोटला! म्हणजे माझ्या हृदयांत निरतिशय गुरुप्रेम दाटून येते! मी नित्य गुरुप्रेमसुख भोगतो ॥३॥


पद नं २१३०

<B>निश्चय धरीं गुरुपायीं ॥ मग तुला भय नाहीं ॥धृ॥</B>
सद्‌गुरू दत्तात्रयाच्या पाया पडून, तेथे निश्वय करून, त्याचेवर पूर्ण हवाला घालून, पूर्ण श्रद्धा ठेवून, तेथे स्वस्थ पडून रहा मग तुला या संसारांतील संकटे, दुःखे, जन्ममरणाचे व इतर कसलेहि भय राहणार नाही. ॥ धृ.॥ 

<B>दीनदयाळु तो सद्गुरु ॥ भक्ताची प्रेमळ आई ॥१॥ </B>
अति नम्र, शरण आलेल्या, दीनावरी दया करणारा असा तो सद्गुरू पूर्ण दयाळू आहे. ती प्रेमळ आईच आहे. ॥१॥  

<B>अनन्यभावें शरण जातां ॥ नित्य बुडवी प्रेमडोहीं ॥२॥ </B>
अशा त्या दत्तगुरूस सर्वत्र परमात्माच आहे, अशा हृद्य भावनेने शरण गेले असता, तो सद्गुरू भक्तांना आत्मस्वरुपाच्या प्रेमरूपी डोहांत नित्य बुक्कूल, एकरूपच करून टाकितो. ॥२॥ 

<B>योगक्षेम वाहतो दत्त ॥ स्वानंदासी उणी नाहीं ॥३॥</B>
तो दत्तगुरू भक्तांच्या प्रपंच परमार्थाची सर्व कावून। सतत वाहतच असतो! त्याच्या कृपेमुळे मनमुराद अत्यानंद भोगण्याची व शुद्ध गुरुप्रेमरसाची गोडी चाखण्याची कमतरता पडत नाही. ॥३॥


पद नं २१३१

<B>विवेकनेत्रे पाहूं जातां ॥ नाहीं अहंकार रे ॥धृ॥ </B>
अरे हे प्राण्या! नित्य कोणते आहे ? अनित्य (नाशवंत) कोणते आहे ? यामधील मेद जाणण्याचे ज्ञान अशा ज्ञानरूपी अगर सद्विवेकरूपी नेत्राने पाहिले असता, हा देहाभिमान मुळीच शिल्लक उरत नाही रे! तर, हा अहंकार बांझेच्या पुत्राप्रमाणे खोटाच आहे! ॥धृ. ॥ 

<B>सत्यज्ञानानंत स्वरूप ॥ दिसतें चराचर रे ॥१॥</B>
मला सत्यस्वरूप, ज्ञानरूप व अनंत म्हणजे अमर्याद स्वरूप अशा तिन्ही लक्षणांनी युक्त असे आत्मस्वरूप या जगात चैतन्य व जड रूपाने सर्वत्र प्रत्ययाला येते रें! ॥१॥  

<B>एकचि स्वरूप सर्वांठायीं ॥ शोभे परावर रे ॥२॥</B>
चौथ्या महाकारण देहाची परावाचा (मी आहे हे स्फुरण) याच्या पलीकडील चौदेहातीत एकटे एकच असे आत्मस्वरूप आपल्या या देहांत व बाहेर दृश्य जगांत असे सर्वत्र शोभून दिसते रे ॥२॥ 

<B>भक्तिपौर्णिमा दत्तचंद्र ॥ खवळला प्रेमसागर रे ॥३॥</B>
याचा अनुभव मला आल्यामुळे, जसे पौर्णिमेस चंद्राला पाहून, समुद्राला भरती येते, तसे गुरुभक्ती हीच पौर्णिमा आहे. म्हणजे "बोधचंद्र दिवसें-दिवस वृद्धिंगत होऊन, पंचज्ञानेंद्रिये, पंच कर्मेद्रियें, पंच अंतःकरण या पंधराच्या समाप्तीची पौर्णिमा" तात्पर्य, पूर्णपणे अखंड स्वरूपांत रमणे. अशी पौर्णिमा, अशी पूर्णावस्था प्राप्त झालेला, पंत शिष्य (गुरुपुत्र) हाच जणू. चंद्र आहे, अशा आपल्या पुत्राला पाहून, परमात्मस्वरूप सुदृढ बालमुकुंद हाच प्रेमाचा अथांग सागर आहे, त्यास भरती आली. प्रेम उचंबळून आले. ॥३॥


पद नं २१३२

<B>भक्तवत्सलपणा दत्ताचा ॥ भक्ति प्रगटुनी करितो साचा ॥धृ॥</B>
सद्गुरू दत्तात्रय हा भक्तांच्या हृदयांत प्रकटून, त्यांच्याकडून गुरुभक्ती करवून घेतो. आणि "मी सतत भक्तांचा पाठीराखा आहे," असा हा दत्ताचा 'पण' अथवा प्रतिज्ञा आहे, ती तो खरी करून दाखवितो. ॥धृ॥

<B>भक्ति देउनी भजन करवी ॥ जननी जनक निजभक्तांचा ॥१॥ </B>
तो दत्त आपल्या भक्तांना गुरुभक्ती शिकवून, त्यांना प्रेरणा देऊन, भजन करवून घेतो! असा सर्वकर्ता तो सद्‌गुरू दत्तच आहे. तोच आपल्या भक्तांचे रक्षण करणारा मायबाप आहे. ॥१॥  

<B>प्रेमास्तव गुरु भक्त जाहला ।॥ खेळ हा बंधमुक्तीचा ॥२॥ </B>
त्या भगवंतास एकपणांत प्रेम भोगता येईना म्हणून तो दत्त प्रभू आपल्या एकांगावर स्वतः गुरु व शिष्य (पुरुष व प्रकृती) असा द्वैतस्य होऊन, माझ्या पश्चात अडकलेल्या आपल्या शिष्यास प्रेमाने अंगावर घेऊन, त्यास आपला म्हणून, त्यास आत्मप्राप्तीचा उपदेश सांगून, त्या बोधप्राप्ताने शिष्यास मुक्त करितो. असा हा गुरु शिष्याचा बंध मुक्तीचा कल्पित खेळ, उभारून तो दत्तगुरू आपला आनंद आपणच भोगीत आहे. ॥२॥ 

<B>नित्य मुक्त हैं जग वर्ततें ॥ दत्त परब्रह्म साचा ॥३॥</B>
अहो, हे संपूर्ण जग नित्य मुक्त स्थितीत (आत्मानंदात) प्रेमाने खेळत आहे. तो दत्तात्रय गुरूच खरा पखह्मस्वरूप आहे. ॥३॥


पद नं २१३३

<B>सद्गुरु माझा भेटला ॥ भवाब्धि समूळ आटला ॥धृ॥</B>
आत्मस्वरूपाची प्राप्ती करून देणारा, असा सर्वश्रेष्ठ माझा सद्गुरू बालमुकुंद मला भेटला! त्याच्या कृपेने हा भासमात्र दिसणारा मायारूपी, संसारख्मी समुद्र मुळासकटच आटून गेला. ॥ धृ.॥ 

<B>सच्चितसुखसागर हा ॥ भक्तहृदयीं प्रगट पहा ॥१॥  </B>
अहो! सत्य, ज्ञान व आनंद अशा ह्या तिन्ही लक्षणांनी युक्त असा केवळ सर्वव्यापक सागरच असा हा सद्गुरू भक्तांच्या हृदयांत आत्मरूपाने प्रकट आहे हे तुम्ही अनुभव घेऊन पहा. ॥१॥  

<B>अंतर्बाहा तो नांदे ॥ जग है बुडवीं स्वानंदें ।॥२॥</B>
तो माझा ब्रह्मानंदस्वरूम सद्‌गुरू माझ्या या देहांत व बाहेर दृश्य जगात असा सर्वत्र आनंदाने वास्तव्य करून राहतो! आणि तो सद्‌गुरू हे दिसणारे भासमान दृश्य जग आत्मानंदांत बुडवून एकरूपच करून टाकितो! म्हणजे हे जगही बाह्यस्वरूपच आहे, असे अनुभवास आणून देतो. ॥२॥ 

<B>दत्तावधूत तोचि खरा ॥ जिकडे तिकडे प्रेमझरा ॥३॥</B>
माझा सद्गुरू बालमुकुंद तोच खरा सत्यस्वरूप आहे. तोच भक्तांच्या प्रेमासाठी निर्गुणाचा सगुण साकार झाला आहे. गुरुकृपेने हा प्रेमाचा झरा सर्वत्र जगभर वाहत असतो. ॥३॥


पद नं २१३४

<B>नाहीं काळवेळ आम्हांसी ॥ मिळलों परब्रह्मासी ॥धृ॥</B>
सद्गुरू बालमुकुंदाच्या कृपानुग्रहाने आम्हांला कांहीही वेळ न लागता, ताबडतोब आम्ही अद्वय आत्मा तेच पखह्म स्वरूप आहे, अशा स्वरूपांत मिळून एकरूपच होऊन गेलो! ॥ धृ. ॥ 

<B>टाकुनी दिधलें संसारा ॥ सेखूं बोधामृतझरा ॥१॥ </B>
डोळ्यापुढे दिसणारे सर्व भासमात्र दृश्य जग, हा संसार याचा आम्ही त्याग केला. त्याची आसक्ती राहिली नाही. आम्ही नित्य सद्‌गुरूच्या बोधरूपी अमृताचा सतत वाहणारा केवळ शुद्ध झरा प्राशन करू! ॥१॥  

<B>नाहीं चिंता कायेची ॥ गोडी लागली गुरुपायाची ॥२॥ </B>
आम्हांला या देहासंबंधी जगण्याची, खाण्यापिण्याची, मरण्याची कसलीही चिंता राहिली पाही. आम्हांला तर, परब्रह्मस्वरूप हेच गुरूचे पाय आहेत, त्या स्वरूपांत सतत रमण्याची गोडी लागून राहिली आहे. ॥२॥ 

<B>दत्तावधूता पाहियलें ।॥ प्रेमामृत चाखियलें ॥३॥</B>
आत्मस्वरूपाची ओळख करून देणाऱ्या सर्वश्रेष्ठ सद्गुरू बालमुकुंद चरणी रमून मी गुरुप्रेमरूपी अमृताची गोडी चाखिली! गुरुशिष्याची ऐक्य प्रेममिठीच पडली! ॥३॥


पद नं २१३५

<B>सद्गुरुमाय मी बाळ ॥ सदा पुरवी माझी आळ ॥धृ॥</B>
सद्गुरू दत्तात्रय ही माझी प्रेमळ आईच आहे. मी तिचा लहान बालक आहे. ती माझे लाड पुरवून नित्य माझी इच्छा, आवड पूर्ण करीत असते! ॥धृ॥

<B>प्रेमस्तन पाजीते ॥ आपुल्या पदरा झांकीते ॥१॥ </B>
माझी प्रेमळ सद्गुरू आई आपल्या कृपारूपी पदराखाली झाकते व प्रेमरूपी दुधाचे स्तन नित्य पाजून मला पूर्ण तृप्त करिते! ॥१॥  

<B>सत्य सत्य ही भक्तजननी ॥ भक्तां खेळवी निरंजनीं ॥२॥ </B>
खरोखर! अगदी खरी! अशी ही आपल्या भक्तांची प्रेमळ आईच आहे. ती मायामलरहित शुद्ध अशा आत्मस्वरूपांत आपल्या भक्तांना खेळविते. त्यांना आत्मसुखांत ठेविते! ॥२॥ 

<B>निश्चिति देतो गुरुदत्त ॥ प्रेमामृतें उन्मत्त ॥३॥</B>
अशा प्रकारे तो दत्तात्रय गुरु मला पूर्ण समाधानी प्राप्त करून देतो! आत्मशांति देतो! त्यामुळे हा पंत दत्तगुरूचे शुद्ध प्रेमरूपी अमृत पिऊन, त्यांत धुंद होऊन, प्रेमाने उन्मत्त झाला आहे. ॥३॥


पद नं २१३६

<B>काय आम्हां चिंता ॥ दत्ता ॥धृ॥ </B>
हे सद्गुरू दत्तात्रया! तू आमचा हितचिंतक असताना आम्हांला आता या संसारा- संबंधीची तसेच परमार्थाची चिंता कशास पाहिजे ? तर नाही. ॥धृ॥

<B>जनक तूं इष्टबंधु तूं ॥ तूंचि आमुचा त्राता ॥१॥ </B>
तूच आमचा पालन, पोषण करणारा आईबाप आहेस. आमचे रक्षण करणारा प्रेमळ गुरू आहेस. ॥१॥  

<B>योगक्षेमाचा भार वाहुनी ॥ राखिसी निजभक्तां ॥२॥ </B>
प्रपंच, परमार्थाचा सर्व भार आपल्या शिरावर घेऊन, तू आपल्या भक्ताचे नित्य रक्षण करीतच असतोस. त्यामुळे भक्तांना कसलीही चिंता राहात नाही. ॥२॥ 

<B>भक्तवत्सलब्रीद मिरविसी ॥ निजशांति दत्ता ॥३॥</B>
हे सद्गुरू दत्तात्रया! तू भक्तांचा पाठीराखा आहेस. असे तुझे ब्रीद त्रिभुवनांत गाजत आहे. हे मी अनुभवाने जाणून घेतल्याने या पंताला स्वस्वरूप प्राप्तीचे पूर्ण समाधान लाभल्याने मी नित्य गुरुप्रेमरसाची गोडी चाखतो !॥३॥


पद नं २१३७

<B>भरती ओहटी कदा नाहीं ॥ सद्‌गुरुप्रेमसागरा ॥धृ॥</B>
सद्गुरूच्या आत्मनिष्ठ शुद्ध प्रेमास्मी सागरास कधीही भरती येत नाही. व ती भरती उतरणे अशी ओहोटीही नसते, असा तो प्रेमसागर भरती ओहोटीरहित सदा शांत, तुडुंब भरलेला असतो. ॥धृ॥

<B>भक्तवत्सल भक्ताभिमानी ॥ भक्तसखा खरा ॥१॥ </B>
तो भक्तांचा पाठीराखा, भक्तांचा खरा सन्मित्र आहे. असा तो आपुलकीच्या भावनेने भक्तांशी प्रेमाने वागतो. ॥१॥  

<B>सत्यज्ञानानंत ब्रह्म ॥ व्यापक चराचरा ॥२॥</B>
तो सद्गुरू म्हणजे... " सत्य स्वरूप, ज्ञान स्वरूप व अनंत म्हणजे अमर्याद स्वरूप. अशा ह्या तिन्ही लक्षणांनी युक्त असे सद्गुरूचे स्वरूप आहे. ॥२॥ 

<B>दत्तावधूत भजनानंद ॥ नित्य प्रेमझरा ॥३॥</B>
अशा त्या माझ्या सद्गुरू बालमुकुंदाच्या भजन-भक्तीच्या आनंदांत मी नित्य रमून, सतत शुद्ध प्रेम पाघळणे अशा प्रेमरूपी झऱ्याचे प्रेमामृत प्राशन करून मी पूर्ण तृप्त झालो आहे. ॥३॥


पद नं २१३८

<B>प्रेमळ दत्ता भीकर स्वरूप ॥ नको भक्तां दावू रे ॥धृ॥ </B>
भीती उत्पन्न करणारे असे काळाचे उग्र स्वरूप आम्हा भक्तांना दाखवू नको रे।!॥धृ॥

<B>दीनहीन बापुडे आम्ही ॥ नित्य गुण तुझे गाऊं रे ॥१॥ </B>
अति नम्र शरण आलेले असे गरीब, क्षुद्र व निराधार असे आम्ही बापुडे आहोत! आमचे रक्षण कर! आम्ही नित्य तुझी कीर्ती, स्तुती स्तोत्रे भजनानंदांत या उत्सवांत गाऊ रे ॥१॥  

<B>शिणले भागले श्रमले भक्त ॥ प्रेमामृतीं न्हाऊं रे ॥२॥ </B>
हे सद्‌गुरू या संसारांत शिणलेले, थकलेले, कष्टी होऊन त्रासलेले असे आम्ही तुझे भक्त आहोत! तर समाधानी, आत्मशांती मिळण्यासाठी, तू आम्हांला प्रेम दे! आम्ही तुझ्या शुद्ध प्रेमख्मी पाण्याने अंघोळ करू रे! ॥२॥ 

<B>शांतस्वरूप शांतिदायक ॥ दत्तस्वरूप पाहूं रे ॥३॥</B>
हे दत्ता! तुझ्या मनाला संतुष्ट करणारे स्वरूप, चित्ताला शांती देणारे असे दत्त स्वरूप (आत्मस्वरूप) आम्ही सर्वत्र पाहून या गुरुद्वादशीच्या उत्सवांत भक्तासमवेत प्रेम भोगू रे! ॥३॥


पद नं २१३९

<B>भजतां अवधूता ॥ भक्तां नाहीं कदा चिंता ॥धृ॥ </B>
सद्गुरू दत्तात्रयाची एकनिष्ठ भक्ती केली असता, त्याच्या भक्तांना प्रपंच, परमार्थाची व इतर कसलीही, कधीही चिंता राहत नाही. ॥ धृ॥ 

<B>अनन्यभाव होतां वाही ॥ योगक्षेमचिंता ॥१॥</B>
भक्तांच्या अंतःकरणांत सर्वत्र आत्माच आहे, अशी दृढ भावना प्रकट झाली असता, तो दत्तगुरू अशा भक्तांचा योगक्षेमभार सतत वहातच असतो. ॥१॥  

<B>बंधमोक्षाची भ्रांति हरितो ॥ सहजानंददाता ॥२॥ </B>
तसेच मायापाशांत अडकणे हा बंध आहे व माया बंधनांतून सुटणे हा मोक्ष आहे. असा हा बंध मोक्षाचा कल्पित मायाभ्रम तो दत्त सद्‌गुरू नाहीसा करून टाकितो. तो सद्‌गुरू आपल्या भक्तांस निर्विकार, निर्विषय, त्रिपुटीरहित प्रेमसुख भोगणे अशा सहजानंदाची प्राप्ती करून देतो. असा तो उदार दाता आहे. ॥२॥ 

<B>नित्य मुक्त भजतो दत्त ॥ पाजी प्रेमामृता ॥३॥</B>
मी दत्तगुरूच्या कृपेमुळे अखंड स्वरूपांत रमून, अशा मुक्त स्थितीत राहून, दत्तात्रय गुरूची भक्ती करितो. त्यामुळे तो दत्तगुरू मला नित्य प्रेमरूपी अमृत पाजून तृप्त करितो! असा गुरुभक्तीचा महिमा आहे. ॥३॥


पद नं २१४०

<B>समूळ मी मेलों ॥ तैंचि दत्तासी भेटलों ॥धृ॥</B>
समूळ मी मेलो; म्हणजे - मीच कर्ता आहे, असा माझा देहाभिमान मुळासकटच नाहीसा झाला. त्याच वेळेस आत्मा हाच दत्त आहे, अशा त्या आत्मारामाचे मला दर्शन घडले. ॥ धृ. ॥ 

<B>दत्तस्वानंदसागरामाजीं ॥ प्रवृत्तिसह आटलों ॥१॥ </B>
मी मरून दत्ताची भेट घेतल्यामुळे दत्तात्रयाच्या आत्मानंदरूपी सागरामध्ये मन, बुद्धी, इंद्रिय, जग, जन, इत्यादी बाह्यवृत्ति (प्रवृत्ती) बरोबर लय पावलो. स्वरूपी मिळून गेलो ॥१॥  

<B>तत्त्वमसीचा अनुभव घेतां ॥ विश्वीं कोंदाटलों ॥२॥ </B>
तसेच तू बह्मच आहेस या तत्त्वमसी महावाक्याचा मी अनुभव घेतला असता, या संपूर्ण जगामध्ये स्वस्वरूपानें मी खच्चून भरला गेलो. सर्वव्यापक अशी माझी स्थिती झाली. ॥२॥ 

<B>प्रेमानंदीं अवधूताचें ॥ चरणीं अखंड रमलों ॥३॥</B>
त्यामुळे मी मोठ्या प्रेमाने व आनंदाने दत्ताच्या चरण सेवेत, त्याच्या भजन मक्तीच्या आनंदात तल्लीन होऊन, स्वरूपांत रमून गेलो. ॥३॥






पद नं २१४१.- 

<B>अनंत तव महिमा ॥ सद्गुरु अकथ्य तव प्रेमा ॥धृ॥ </B>
ज्यांचा अंत हरिहराला सुध्दा लागनार नाहीं. त्याचा महिमा  कळिकाळालाहीं  लागणार नाहीं.॥ त्या सद्गुरुचा अघटीत प्रेमा  या वाचेने वर्नन करने अशक्य आहे .॥धृ॥

<B>अनंत शक्ति प्रगट करिसी ॥ अनंत रूपनामा ॥१॥ </B>
सद्गुरु तुझ्या शक्तीने या विश्वात अनंत प्रकारच्या लिला तयार करतोस ॥ त्यात अनंत रुपे आणि त्यांची अनंत  नावे आहेत .ती बोलहीं कठिण  आहे. ॥१॥ 

<B>अनंत विश्वाधिष्ठान तूं ॥ सच्चित्सुखधामा ॥२॥ </B>
या अनंत विश्वात जळी थळी काष्ठी पाशानीं सर्व चरा चरात तुच भरला आहेस त्या प्रत्येक ठिकाणी आदिष्ठान तुझेच आहे .तुझ्या  चरणाचे स्थान म्हणजे चित्ताला व मनाला सख,शांती,समाधान,देणारे़ पवित्र मुक्ती धाम आहे ॥२॥

<B>अनंत भक्तां तारिलें दत्ता ॥ मुक्त पूर्णकामा ॥३॥</B>
या दत्तगुरुची जो भक्ती मनो भावानें करतो त्यांच्या चरणासीं शरण गेला. त्या असंख्या जडमुड जनांना या संसार रुपी महा सागरातुन अगद तारले आहे ॥ त्यानां मुक्ती देऊन त्यांची मनोंकामना पुर्ण केली आहे आसा तो दाता आहे़ त्याचे काया वाच्या मनाने सतत भजन करा आणि नर जन्माचें सार्थक करुन घ्या ॥३।

पद नं २१४२

<B>स्वातंत्र्य नाहीं कांहीं ॥ जाणसी गुरुराया ॥ दीन मी पडलों तुझ्या पायां ॥धृ॥</B>
हे श्री दत्तगुरू राजा! आपल्याच सूत्राने चालण्याची स्थिती म्हणजे दुसऱ्यावर अवलंबून न राहणे. असे स्वातंत्र माझ्या ठिकाणी काहीही नाही. असा मी परतंत्र आहे! हे तू जाणतोसच. अतिनम्र, शरण आलेला असा मी दीन तुझ्या पाया पडलो आहे. ॥ धृ.॥

<B> नेणें कर्माकर्म कांहीं ॥ दिधली मज काया ॥ सद्गुरु तळमळतो वायां ॥१॥ </B>
हे सद्‌गुरू! शास्त्रविहित कर्म करणे, पुण्यकर्म करणे; व शास्त्रांनी मनाई केलेले निषिध्द कर्म (पापकर्म) करणे, असे हे 
कर्म व अकर्म मला काहीही कळत नाही. तूच मला जन्माला घालून हे शरीर दिले आहेस. तुझ्या सूत्रानेच या देहाकडून क्रिया घडतात. मी देहबुध्दि धरून, या संसारात अनेक प्राणी जन्माला येतात, काही काळ राहतात, सुख दुःख भोगितात व शेवटी मरून जातात. असा तुझा हा खेळ चालू आहे ॥१॥  

<B>खेळ तुझा परी काळ हा माझा ॥ न शके वाराया ॥ जाणसी देवा सदय हृदया ॥२॥ </B>
जग हा तुझा प्रेमखेळ आहे, तुझा खेळ होतो, परंतु आमचा मात्र जीव जातो! काळाची सदा भीती वाटते. दयाळू अंतःकरणाच्या हे सद्‌गुरू! तुला हे सर्व कळते, तर मजवर दया कर. काळाची भीती नष्ट कर! ॥२॥

<B>अंत पाहसी कां अनंत रूपा ॥ नेईं निजठायां ॥ दत्ता प्रेम भोगाया ॥३॥</B>
अशा प्रकारे केविलवाणी स्थिती झाली असताना, अनेक रूपे धारण करणाऱ्या हे दत्ता! तू का माझी कठोर परीक्षा पाहतोस ? तर आता पुरे कर! मजकडे कृपादृष्टीने पहा तरी! तुझे माया आवरण बाजूला सारून या पंताला तुझे आत्मनिष्ठ शुद्ध प्रेम भोगण्यासाठी आत्मस्वरूमाठिकाणी मला ने! ॥३॥


पद नं २१४३

<B>विसरलासी भक्ता ॥ नित्यज्ञानस्वरूप दत्ता ॥धृ॥</B>
अखंड ज्ञानधन (ज्ञानमय) अशा ब्रह्मस्वरूप हे दत्तात्रया! तू आपल्या स्वरूपात मस्त होऊन, भक्तांस विसरलास. ॥ धृ.॥

<B>सर्वात्मा तूं सर्वज्ञ तूं ॥ लोपली कां सत्ता ॥१॥</B>
हे सद्‌गुरू! सर्वत्र परिपूर्ण भरलेला असा तू आत्मा आहेस. सर्व काही जाणणारा असा तू ज्ञानघन परमात्माच आहेस. मग असे असताना, शक्ती ज्याच्या इच्छेने, ज्याच्या स्फूर्तीने भासते, खेळते व लय पावते ती सत्ता होय. मग अशी तुझी सत्ता का लोपली गेली ? अगर लय पावली १ सत्तेचे अस्तित्व नष्ट होऊ शकत नाही. मग एवढा तू सत्ताधीश असताना, तू मक्तासाठी काही करू शकत नाहीस काय ॥१॥  

<B>दयासागर प्रेमळ माय तूं ।॥ उद्भव कां चिंता ॥२॥ </B>
तू केवळ दयेचा सागरच असा पूर्ण दयाळू आहेरूरू शकत नाहीस कातःकरणाची अशी तू प्रेमळ गुरुमाऊलीच आहेस. असा माझा तू रक्षक असल्यावर मग मला या संसारात दुःख, चिंता का उत्पन्न करितोस ?॥२॥

<B>आत्मनैवेद्य अर्पिला तुजला ॥ तारीं तारीं दत्ता ॥३॥</B>
हे सद्गुरू दत्ता, तुला मी आत्मार्पण अथवा जीवार्पण करणे हाच नैवेद्य अर्पण केला आहे! किंवा हा देहाभिमान अर्पण केला आहे. म्हणजे मी माझे सर्वस्व अर्पण केले आहे. तू आता या पंताचा उद्धार कर! हा जीव तुझ्या स्वरूपात समरस कर! ॥३॥


पद नं २१४४

<B>नेणतां आम्हां जन्म दिधला ॥ संसार हा पाठी लाविला ॥धृ॥ </B>
परमात्मस्वरूप हे सद्‌गुरू दत्तात्रया! आम्हांला नकळत तू जन्म दिलास. आम्ही या जगात जन्माला कसे आलो हे काहीही कळत नाही. आणि जन्माला घातल्यावर हा दृश्य भासमात्र संसार, देहव्यापार, या संसारातील कामे, संसारासंबंधीचा मोह आणि हा संसार कसा चालेल याची काळजी करीत बसणे, असा हा संसार उद्योग तू आमच्या पाठीस लावून दिला आहेस. ॥ धृ.॥ 

<B>कोण मी कैंचा कोठुनी आलों ॥ कवण्या हेतूस्तव प्रगटलों ॥ न कळे कांहीं मजला ॥१॥</B>
हे दत्ता! मी कोण आहे? जीव आहे की ब्रह्म आहे ? मी कोतून येथे कसा आलो? कोणत्या उद्देशाने मी जन्माला आलो ? माझे येथील कर्तव्य कोणते आहे ? जन्माला येण्याचे कारण काय? हे मला काहीही कळत नाही. ॥१॥  

<B>लागलें जन्ममरण पाठी ॥ नाहीं कदा सद्‌गुरुभेटी ॥ जीव विषयावरी पडला ॥२॥</B>
अशा प्रकारे जन्माला यावे, भीत भीत जगावे, व शेवटी मरून जावे असे जन्ममरण माझ्या पाठीस लागलेले आहे. अनेक वेळा जन्माला येऊन, आत्मा हाच सद्‌गुरू आहे, त्या सद्‌गुरूची भेट अगर आत्मदर्शन कधीही होत नाही. हा जीव या संसारात माया-मोहित होऊन, शब्द, स्पर्श, रूप, रस व गंध या पंच विषयांच्या उपभोगावर अडकून पडला आहे. ॥२॥ 

<B>अतर्क्स माया न कळे मजला ॥ अनन्यभावें भजतों तुजला ॥ दत्त प्रेमें रंगला ॥३॥</B>
हे सद्‌गुरू दत्ता! स्वरूपावर खोटाच जन्ममरण, उत्पत्ति, स्थिती लयाचा भास होणे अशी तर्कातीत, अनिर्वचनीय खोटी भासमात्र अशी तुझी माया, मला कळत नाही. मी तर, सर्वत्र परमात्माच आहे, अशा दृढ निश्वयाने तुझी भक्ती करीत असतो. अशा तुझ्या भक्तीमुळे हा पंत गुरुप्रेमरसाची गोडी चाखण्यात पूर्ण रंगून गेला आहे! ॥३॥


पद नं २१४५

<B>आहे आहे नाहीं नाहीं ॥ संसारस्थिति ॥ म्हणुनी वरिली गुरुभक्ति ॥धृ॥</B>
अहो भक्तांनो! दृश्य वस्तू दिसते. आपण ती पाहतो, परंतु ती वस्तू क्षणातच दिसेनाशी! असे हे दृश्य स्वरूप क्षणांत दिसून क्षणांत नाश पावणारे क्षणभंगूर आहे. ॥धृ॥

<B>एका क्षणींचें नाहीं दुजे क्षणीं ॥ सर्वहि पालटतें ॥ कांहीं स्थिर न राहतें ॥१॥ </B>
अहो! एक क्षणभर दिसणारे दुसऱ्या क्षणांतच दिसेनासे होते. सर्व दिसणारे हे दृश्य बदलून जाते. काहीही एकाच जागी कायम राहत नाही. त्यात परिवर्तन घडते. ॥१॥  

<B>स्वप्नवत् संसारयात्रा ॥ दिसुनी नासते ॥ मूढ जनां सत्यचि भासते ॥२॥ </B>
तसेच संसार चालविणे, त्याची कामे करणे, अशी ही संसार यात्रा स्वप्नाप्रमाणे दिसून शेवटी नाश पावते. परंतु जे अज्ञानी मायिक, मायापाशांत न अडकलेले लोक आहेत, यांना ही संसार स्थिती, हे जग, हा देह कौर सत्य आहेत; कायम असेच राहणारे आहेत, असेच वाटते. ॥२॥ 

<B>त्रयावस्थातीत दत्त ॥ भजकां भेटतो ॥ द्वैताद्वैतभाव आटतो ॥३॥</B>
अहो! जागृत, स्वप्न व सुषुप्ती या अवस्था भासमात्र आहेत. यांच्या पलीकडील चौथ्या महाकारण देहाची तूर्या अवस्था आहे. या अवस्थेत 'मी ब्रह्म आहे' असा अनुभव येतो. म्हणजे जे सद्गुरूचे भक्त आहेत, अशा भक्तांना आत्मरूयाने तो दत्तगुरू भेटतो. त्यामुळे द्वैत म्हणजे दृश्य जग पसारा व अद्वैत म्हणजे आत्मा हे भिन्न आहेत असे मानणे. असा हा भेदभाव नाहीसाच होऊन जातो. ॥३॥


पद नं २१४६

<B>अंजन ल्यालों मी डोळां ॥ विश्वर्शी देखिला गुरु सांवळा ॥धृ॥</B>
गुरुकृपेने मी आज माझ्या डोळ्यांत गुरूने बोधिलेले ज्ञान, हेच ज्ञानरूपी काजळ घातले. अशा ज्ञान नेत्राने या अखिल जगात मेघासारखा श्याम रंगाचा सर्वव्यापक असा परमात्मा दत्तगुरू मी पाहिला! ॥ धृ. ॥ 

<B>अंतर्बाह्य प्रगटला ॥ विश्वानंत सद्‌गुरुलीला ॥१॥ </B>
तो दत्तगुरू माझ्या या देहांत, हृदयांत व बाहेर दृश्य जगात असा सर्वत्र प्रकट झाला. अनंत (अमर्याद) जग हा सद्गुरूचा प्रेमखेळ आहे, त्याचा हा चिद्विलास आहे. असा मला अनुभव आला. ॥१॥  

<B>नाहीं रीघ कळिकाळा ॥ कोण सम या त्रैलोक्यपाळा ॥२॥ </B>
स्वर्ग, मृत्यू व पाताळ या तिन्ही लोकांचा सांभाळ करणारा असा तो दत्त परमात्मा आहे. त्याची बरोबरी करणारा असा दुसरा कोण समर्थ आहे ? तर नाही. त्या स्वरूप ठिकाणी काळाचा (मृत्यूचा) प्रवेश मुळीच नाही. ॥२॥ 

<B>सहज मिळवुनी त्रिपुटीमेळा ॥ रंगातीत दत्तप्रेमलीला ॥३॥</B>
तो दत्तप्रभू 'द्रष्टा-दृश्य- दर्शन', 'ज्ञाता-ज्ञान-ज्ञेय', अशा अनेक त्रिपुटीचा मेळावा आपल्या एकांगावर सहज धारण करून विषयानंदाच्या पलीकडील ब्रह्मानंद स्थितीत जगरूपी प्रेमखेळ प्रकट करून, आपला प्रेमानंद आपणच भोगीत आहे. असा मी दत्तगुरू परमात्मा सर्वत्र पाहून गुरूप्रेमसुख सोहाळा नित्य भोगितो! ॥३॥


पद नं २१४७

<B>सद्‌गुरुचरणीं भक्ति रे ॥ तैंचि जीवन्मुक्ति रे ॥धृ॥</B>
अरे हे प्राण्या! सद्गुरू दत्ताच्या पायी स्वस्थ पडून, त्याचेवर पूर्ण हवाला घालून, त्याची एकनिष्ठ अशी भक्ती केली असता, त्याच्या कृपेने ताबडतोब "मी ब्रह्म आहे", हा अभिमान सुध्दा जेथे नष्ट होतो, अशी ती अखंड स्वरूप स्थिती हीच जीवन्मुक्त स्थिती प्राप्त होते रे! जीव ब्रह्मस्वरूपी एकरूपच होऊन जातो रे !॥धृ.॥ 

<B>नाहीं साधन युक्ति रे ॥ सहज प्रेमप्राप्ति रे ॥१॥</B>
मग ईश्वर प्राप्तीसाठी इतर अनेक कष्टमय साधना करणे राहिले नाही. तर अशा एकनिष्ठ गुरुभक्तीनेच अनायासे आत्मनिष्ठ शुद्ध प्रेम प्राप्त होते रे! ॥१॥  

<B>उजळे ज्ञानज्योति रे ॥ नुरे जिवाची आर्ति रे ॥२॥ </B>
अशा भक्तीमुळे हृदयांत ज्ञान ज्योती (आत्मज्योति) प्रकाशित होते रे! तसेच मीच देह आहे, व हे जग सत्य आहे, असे मानणारा जीव आहे. या जीवांचे दुःख, पीडा, तळमळ शिल्लक उरत नाही. ती नष्टच होते! ॥२॥ 

<B>होई द्वैत विरति रे ॥ दत्तपदीं निजशांति रे ॥३॥</B>
त्याच प्रमाणे हे भासमात्र द्वैत असे मायारूप, हा दृश्य संसार याची आसक्ती राहिली नाही. त्याचा बीट येतो. अंगी विषयवैराग्य बाणते रे! त्यामुळे स्वस्वरूप प्राप्तीचे पूर्ण समाधान वा आत्मशांति प्रकट होते रे! ॥३॥


पद नं २१४८

<B>राखीं धूर्जटी ॥ भक्त पडले संकीं ॥धृ॥ </B>
मस्तकावर जटा धारण करणाऱ्या सद्‌गुरू शंकरस्वरूप हे दत्तात्रया! आम्ही भक्त संकटात सापडलेले आहोत. पुढे येणारा गुरुद्वादशीचा उत्सव साजरा झाला पाहिजे म्हणून तू भक्तांचे संरक्षण कर! ही तुझ्या चरणी नम्र प्रार्थना !॥ धृ.॥ 

<B>भक्तवत्सलब्रीद तुझें ।॥ भक्तांसाठीं प्रगटी ॥१॥</B>
"भक्तजनांचा मी पाठीराखा आहे", अशी तुझी प्रतिज्ञा आहे! हे सर्वांना ठाऊक आहे. तर असे तुझे हे भक्तवत्सल ब्रीद भक्तांसाठी प्रकट कर! तू भक्तवत्सल आहेस, असा अनुभव भक्तांना आणून दे. ॥१॥  

<B>प्रेमळ जननी भक्तांची तूं ॥ प्रेमाचीही अटी ॥२॥ </B>
हे सद्‌गुरू! प्रेममय अंतःकरणाची अशी तू भक्तांची प्रेमळ आईच आहेस असे तुझे मातृप्रेम आहे. तर तू आम्हा भक्तांना तुझे प्रेम दे! ही आमची प्रेमाची अट पूर्ण कर. ॥२॥

<B>अनन्यभावें दत्ता शरण ॥ प्रेमपूर लोटी ॥३॥</B>
हे सद्‌गुरू दत्तात्रया! सर्वत्र आत्माच आहे, अन्य कांहीही नाही, अशा एकनिष्ठ भावनेने आम्ही भक्त तुला शरण आलेले आहोत! तर सर्व संकट पूर्ण निवारून, भक्तांना सुखी ठेवून, उत्सव करवून घे !आणि आम्हां भक्तांवर प्रेमाचा पूर लोट! ॥३॥


पद नं २१४९

<B>उत्सव जवळी आला ॥ देई उत्साह मजला ॥धृ॥ </B>
हे सद्‌गुरू दत्तात्रया! तुझा गुरुद्वादशीचा उत्सव जवळ येत चालला आहे. तर तुझा हा उत्सव करण्यासाठी मला उत्साह दे! ॥ धृ.॥ 

<B>संसृतिचिंता दूर करीं प्रभू ॥ भक्तप्रेमळा ॥१॥</B>
हे दत्तप्रभू! भक्तांवर प्रेम करणाऱ्या अशा प्रेमळा! माझी संसारासंबंधीची सर्व चिंता दूर कर. ॥१॥  

<B>तुझे भक्तां नको चिंता ॥ दीनदयाळा ॥२॥ </B>
अति नम्र, शरण आलेल्या अशा दीनावर पूर्ण दया करणाऱ्या हे दत्ता! तुझ्या भक्तांना कसलीही काळजी नको, असे कर ॥२॥

<B>राखीं भक्तां सुखी दत्ता ॥ नित्यप्रेमळा ॥३॥</B>
आपल्या भक्तांवर नित्य प्रेम करणाऱ्या अशा हे प्रेमळ दत्ता! अशा संकट समयी; दुःखद प्रसंगी भक्तांचे रक्षण करून; त्यांना सुखांत ठेव. ॥३॥


पद नं २१५०

<B>प्रेमळदत्त राखितो भक्तां ॥ हरूनी त्याची सर्वहि चिंता ॥धृ॥</B>
भक्तांच्या प्रपंच परमार्थाची सर्वच चिंता नाहीशी करून प्रेममय अंतःकरणाचा असा माझा प्रेमळ दत्तात्रय गुरू आपल्या भक्तांचे सतत रक्षण करीतच असतो ॥ ध्रु. ॥ 

<B>संकट सर्व निवारण करुनी ॥ पाजितो निजप्रेमामृता ॥१॥</B>
आणि त्या भक्तांवर आलेली सर्व संकटे निवारण करून, त्यांना शांती देऊन आपले आत्मनिष्ठ शुद्ध प्रेमरूपी अमृत पालून त्यांना तृप्त करितो ॥१॥  

<B>जननीजनक होउनी राखितो ॥ आप्तइष्ट तो जिवलग भ्राता ॥२॥ </B>
तसेच भक्तांचा आई बाप होऊन, त्या भक्तांचे रक्षण करितो, आणि हितकर्ता असा नातेवाईक व जीवास आधारभूत, प्रिय असा जिवलग बंधू होतो. ॥२॥ 

<B>भक्ताभिमानी भक्तवत्सल ॥ भक्ति प्रेम देईं दत्ता ॥३॥</B>
भक्तांचा स्वाभिमान बाळगणारा, भक्तांवर प्रेम करणारा, त्यांचा योगक्षेम भार वाहणारा, भक्तांचा पाठीराखा असा तो दत्तगुरू, या पंताला आपली अद्वयभक्ति देऊन, आत्मनिष्ठ प्रेम देतो! ॥३॥


पद नं २१५१

<B>नरहरी दत्ता श्रीपादा ॥ भावें नमितों तव पादा ॥ पुरवुनी भक्ति संपदा ॥ परिहरीं संसृति आपदा ॥धृ॥</B>
हे दत्तावतारी नरसिंह सरस्वती व श्रीपाद श्रीवल्लभ! मी तुझ्या पायावर मस्तक ठेवून, शुध्द भावनेने तुला नमस्कार करितो! तर तू मला तुझी नित्य भक्ती करणे हीच मला संपत्ती पुरवून दे! आणि या संसारातील जन्ममरणाचे दुःखद संकट नाहीसे कर! ही नम्र प्रार्थना! ॥ धृ॥ 

<B>कृष्णातीरनिवासा ॥ सुरवरमुनीमानसहंसा ॥ काषायांबरवासा ॥ मनोहर यतिवरवेषा ॥ निजजनमनतोषा ॥ सहज हरिसी भवपाशा ॥ वारुनी मम दोषा ॥ अंतर शांतवीं हृषिकेशा ॥१॥ </B>
कृष्णा नदीकाठी औदुंबर अथवा भिल्लवडी क्षेत्री राहणाऱ्या हे नरसिंह सरस्वती दत्तात्रय! श्रेष्ठ देव व तपस्वी यांच्या हृदयांत आनंदाने विहार करणाऱ्या हे आत्मरूपी अशा हंसपक्षीरूपी दत्तात्रया! किंवा हृदयरूपी मानस सरोवरात खेळणारा आत्मा हाच हंसपक्षी अशा भगवे वस्त्र परिधान करणाऱ्या! सुंदर श्रेष्ठ संन्यासाचा भगवा वेष धारण करणाऱ्या! आपल्या भक्तजनांचे मन पूर्ण संतुष्ट करणाऱ्या हे दत्ता! तू आपल्या भक्तांचा संसाररुपी पाश अथवा जाळे छेदून नाहीसे करून टाकितोस. माझ्या चित्तातील सर्व दोष (मल) नाहीसे करून, हे इंद्रियचालका! इंदियांचा स्वामी जीवात्मा अशा दत्ता! तू माझ्या अंतःकरणात आत्मशांति. ॥१॥ 

<B>केवलसुखसदना ॥ सतत सुप्रसन्न वदना ॥ अनुसूयानंदना ॥ षड्रिपुरात्रिंचरकंदना ॥ त्रिभुवननंदना ॥ आधारा विश्वस्पंदना ॥ पावक भवकानना ॥ भीकर द्वैतदैत्यहनना ॥२॥ </B>
केवळ सुख दुःख विरहीत जे आत्मसुख हेच तुझे निवासस्थान (घर) अशा परमात्मस्वरूप दत्ता! आनंदित मनाला सतत संतुष्ट करणारे असे प्रसन्न व सुंदर मुख असणाऱ्या हे दत्ता! हे सती अनुसूयेच्या पुत्रा! दत्ता! काम, क्रोध, लोभ, मोह, मद व मत्सर या सहा शत्रूरूपी राक्षसांना ठार मारणाऱ्या! स्वर्ग, मृत्यू व पाताळ हे तिन्ही लोक तुला वंदन करितात. अशा पूजनीय दत्तात्रया! जगाला गती (चालना) देण्यास आधारभूत असणाऱ्या! संसाररूपी अरण्यास जाळणाऱ्या अशा केवळ अग्निस्वरूप भीती उत्पन्न करणाऱ्या द्वैतरूपी राक्षसास ठार मारणाऱ्या हे दत्ता! ॥२॥ 

<B>तूंचि विधि हरहरी ॥ दयाळा अवधूत नरहरी ॥ अनादि अविद्याशार्वरी ॥ चिद्रविबोधकिरण पसरी ॥ मिथ्याभवगजकेसरी ॥ प्रगटी निजबोध- कुसरी ॥ दत्तस्वानंदसागरीं ।॥ नित्य उठती प्रेमलहरी ॥३॥</B>
हे दत्ता! तूच ब्रह्मदेव, महादेव व विष्णुदेव असा त्रिमूर्तिरूप दत्त आहेस. दयाळू अंतःकरणाच्या दत्तावतारी नरसिंह सरस्वती! जिला मूळ आधार नाही; अशी निराधार भासमात्र मायारूपी रात्र नष्ट करण्यासाठी तू तुझ्या ज्ञानसूर्याचे उपदेशरूपी किरण प्रकाशित कर! म्हणजे सर्व माया अंधःकार दूर होईल. खोट्या संसाररूपी मस्त हत्तीस ठार मारणाऱ्या हे सिंहरूपी दत्त सद्‌गुरू! तू तुझ्या आत्मप्राप्तीच्या बोधाचे श्रेष्ठत्व व तुझे बोध कौशल्य तू प्रकट करितोस आणि दत्त प्रभूच्या आत्मानंदरूपी महासागरामध्ये ; नित्य आत्मनिष्ठ शुद्ध प्रेमाच्या लहरी उसळत असतात! याचा तुझ्या कृपेने अनुभव घेऊन माझ्या हृदयात प्रेमळ अशा दत्तगुरूचे प्रेम दाटून येते! त्यामुळे मी नित्य नवा नवा प्रेमानंद भोगीत असतो !॥३॥


पद नं २१५२

<B>सद्गुरु मज भेटला ॥ द्वैतभाव हा खुंटला ॥धृ॥</B>
दत्तावतारी सद्‌गुरू बालमुकुंद मला भेटला! त्याच्या कृपानुग्रहाने, 'मी वेगळा, तू वेगळा, जीव निराळा, ब्रह्म निराळे, अशी ही दुजेपणाची मनोवृत्ती समाप्त झाली. मायाश्रम निघून गेला'. ॥धृ॥

<B>नाहीं जीव शिव जग ॥ प्रेमानंद दाटला ॥१॥ </B>
त्यामुळे असे झाले की, 'मीच देह आहे', असे मानणारा हा जीव व सृष्टी निर्माता ईश्वर आणि हे दृश्य जग असा हा भासमात्र भिन्नपणाचा भाव राहिला नाही. तर सर्वत्र प्रेमानंदच खच्चून भरला आहे. असा मला अनुभव आला. ॥१॥  

<B>जिकडे तिकडे सद्‌गुरु नांदे ॥ द्वैतभाव आटला ॥२॥ </B>
म्हणजे जिकडे तिकडे सर्वत्र सद्‌गुरू (परमात्माच) आनंदाने वास्तव्य करून राहीला आहे, अन्य काहीच नाही, असा मला प्रत्यय आल्याने माझा दुजेपणाचा भाव आटून गेला! ॥२॥

<B>ब्रह्मानंद विश्वछंद ॥ दत्त स्वरूपीं नटला ॥३॥</B>
ब्रह्मानंद भोगण्याचा या जगाला सहज छंदच लागून राहिला आहे. जग हे ब्रह्मानंदातच नित्य खेळाचे. जग हा त्या प्रभूचा प्रेमखेळ आहे. हा प्रेमाचा आविष्कार आहे. ॥३॥


पद नं २१५३

<B>सद्गुरुचरणीं धरितां भक्ति ॥ नाहीं मरणभीति ॥धृ॥</B>
स्वस्वरूपाची ओळख करून देणाऱ्या अशा दत्तात्रय गुरूच्या पायी आश्रय करून, त्या सद्गुरूची अभेद भक्ती केली असता जीव भाव नष्ट होऊन मरणाची भीती वाटत नाही. ॥ धृ.॥ 

<B>जीव शिव आपण प्रेमास्तव ॥ चिद्विलासस्थिति ॥१॥ </B>
आत्मदृष्टीने विचार केला असता, 'मीच देह आहे असे मानणारा हा जीव आणि सृष्टिनिर्माता ईश्वर आहे, असे जीव, शिव आणि जग हा ईश्वर शक्तीचा सर्व प्रेमखेळ आहे, प्रेमानंद भोगण्यासाठी स्वस्वरूपे करून आपणच जीव, शिव जगरूप झालेले आहेत. हे विश्व आपणामुळे, आपल्या आधारावरच भासते. हे जग म्हणजे प्रेमानंद स्थिती भोगण्याचे केवळ प्रेमपात्रच आहे. ॥१॥  

<B>स्थूल सूक्ष्म स्वरूप एक ॥ सहज ब्रह्मस्थिति ॥२॥ </B>
स्थूल म्हणजे हे दृश्य सगुण जगरूप व निर्गुण स्वरूप. असे सगुण व निर्गुण स्वरूप बर्फ व पाणी याप्रमाणे एकरूपच आहेत. यांत भेद नाही. अशी आकार-निराकार, सगुण-निर्गुण ही स्वाभाविक अशी सर्व व्यापक मूळ स्वरूप स्थितीच आहे. दुसरे कांहीच नाही. ॥२॥ 

<B>अंतर्बाह्य दत्त विलसे ॥ प्रेमानंदप्रीति ॥३॥</B>
आपल्या या देहांत, हृदयांत व बाहेर दृश्य जगांत असा सर्वत्र दत्तपरमात्माच प्रेमानंदाने खेळत आहे. प्रेम व आनंद भोगण्याची त्या दत्तप्रभूस फार आवड आहे. ॥३॥ 


पद नं २१५४

<B>टाकुनी संसाराची आस ॥ धरिला उलट पंथ ॥ गुरुकृपें जाहलों अवधूत ॥धृ॥</B>
क्षणिक सुख देणाऱ्या नामवंत अशा संसाराची सर्व आसक्ति टाकून, मी स्वस्वरूप प्राप्तीचा ऊर्ध्वमार्ग आचरिला आहे. दत्तात्रय गुरूच्या कृपानुग्रहाने सर्वसंगरहित असा मी अवधूत (दत्त) बनलो !॥धृ.॥ 

<B>नाहीं द्वैत शुद्धाद्वैत ॥ स्वरूप हैं शांत ॥ विश्वस्वरूपीं रमत ॥१॥ </B>
हा दृश्य भासमात्र जग पसारा, असे हे द्वैतरूप मुळींच नाही. तर, एकटे एक असे शांत ब्रह्मस्वरूपच सर्वत्र आहे. असे हे शांतस्वरूप जग स्वरूपांत आनंदाने खेळते. ॥१॥  

<B>अंतर्बाहा एक स्वरूप ॥ न उलटलें द्वैत ॥ सर्व सत्यज्ञानानंत ॥२॥ </B>
तर आपल्या आत व बाहेर दृश्य जगांत सर्वत्र एकटें एक ब्रह्म स्वरूपच आहे. दुसरे कांहीच नाही, भासमात्र दृश्य स्वरूप असे हे द्वैतरूप उत्पन्न झालेच नाही. तर सत्यस्वरूप, ज्ञानस्वरूप व अनंत स्वरूप म्हणजे ज्याचा शोध लाबिता येत नाही असे अमर्याद स्वरूप अशा तिन्ही लक्षणांनी युक्त असे ब्रह्मस्वरूपच सर्वत्र विलास करीत आहे. ॥२॥ 

<B>ब्रह्मानंदें स्वरूपछंदें ।॥ भजतो अवधूत ॥ प्रेमळ माझा गुरुदत्त ॥३॥</B>
माझा दत्तात्रय गुरू प्रेममय अंतःकरणाचा असा अति प्रेमळ आहे. त्याच्या कृपेने मी ब्रह्मानंदांत मस्त होऊन सदा स्वरूपांत रमण्याचा मला छंदच लागून राहिला आहे. अशा अखंड स्वरुप स्थितीत राहून, दत्तात्रय गुरूचीच मुक्तिवरील भक्ति करून, नित्य गुरुप्रेमरसाची गोडी चाखतो !॥३॥


पद नं २१५५

<B>द्वैताद्वैतभाव सांडुनी ॥ जाहलों मी शांत ॥धृ॥ </B>
द्वैत म्हणजे दृश्य पसारा, हे भासमात्र जग व अद्वैत म्हणजे आत्मा. तर आत्मा निराळा आहे, हे भासमात्र द्वैतरुप असे हे जग निराळे आहे, असा हा भेदभाव टाकून गुरुकृपे मी पूर्ण शांत झालो.॥धृ.॥ 

<B>मायाकल्पित द्वैत टाकितां ॥ सत्यज्ञानानंत ॥१॥</B>
मी मायेमुळे कल्पिलेले खोटे भासमात्र दृश्य स्वरुप असे हे द्वैत टाकून दिले असता, सर्वत्र सत्यस्वरुप, ज्ञानस्वरुप व अनंतस्वरुप म्हणजे ज्याचा पत्ता लागत नाही, असे अमर्याद स्वरुप अशा या तिन्ही लक्षणांनी युक्त असे बह्म सर्वत्र आहे, असा मला अनुभव आला. ॥१॥  

<B>विश्व नाहीं ब्रह्म आहे ॥ नाहीं दुजी मात ॥२॥ </B>
त्यामुळे हे जग नसून ते ब्रह्मच आहे. तेथे दुसरी गोष्ट मुळीच नाही. ॥२॥ 

<B>अवधूतस्वरूपीं भेद गिळूनी ।॥ खेळतो गुरुदत्त ॥३॥</B>
अशा प्रकारे दत्त प्रभूच्या सर्वव्यापक अशा स्वरुपा ठिकाणी गुरु निराळा, शिष्य निराळा, जग निराळे, ब्रह्म निराळे हा भेदभाव गिळून (नष्ट करून) सर्वत्र दत्तगुरूच (परमात्माच) प्रेमानंदाने खेळत आहे, याचा अनुभव घेऊन, मी गुरुप्रेमरसाची गोडी नित्य चाखतो. ॥३॥



पद नं २१५६

<B>तूंचि आम्हां आधार ॥ अवधूता तूंचि ० ॥धृ॥ </B>
हे सदगुरू दत्तात्रया! या जगात आम्हाला तूच आधार आहेस. तुझ्या बांबून आम्ही निराधार होऊन जाऊ. ॥धृ.॥ 

<B>तूंचि जन्म दिधला आम्हां ।॥ पाठी लाविला संसार ॥१॥</B>
तूच आम्हाला या जगात जन्माला घातलेस.आम्ही येथे जन्माला कसे आलो. हे आम्हास कांहीहि कळत नाही. आमचे येथे कोणते कर्तव्य आहे ? आम्ही काय करावयास पाहिजे ? हेहि आम्हांस मुळीच कळत नाही. आम्ही हा संसार म्हणजे प्रपंच, देहव्यापार, विषयभोग, हे दृश्य जग यांतील कार्य, वगैरे संसाराचा उद्योग तू आमच्या पाठीस लावून दिला आहेस. यांत तू आम्हाला गर्क केलेस. ॥१॥  

<B>साधन भक्ति कांहींच नेणें ॥ चुकवीं येरझार ॥२॥ </B>
ईश्वर प्राप्तिस्तव कोणता प्रयत्न करावा? अथवा तुझी भक्ति कशी करावी? हे मी काहीच जाणत नाही. तर हे दत्त प्रभू! तू या संसारातील दुःखद जन्ममरण फेऱ्यातून आमची सुटका कर. हा फेरा चुकव. ॥२॥ 

<B>प्रेमलहरी उठली भजनीं ॥ दत्त प्रेमसागर ॥३॥</B>
हे सद्‌गुरू दत्तान्नया! तू प्रेममय अशा स्वरुपाचा अथांग सागरच आहेस! तो उचंबळल्यामुळे तुझ्या स्वरुपसागरांवरील, तुझे गुणगान करण्यास माझ्या हृदयांत शुद्ध प्रेमाची लहरी तुझ्या भजनानंदांत सहज स्फुरण पावली! हे प्रेमानंदाचे तुझे भजनच झाले! तर असे तुझे प्रेम मला नित्य पाज! ही प्रार्थना! ॥३॥




पद नं २१५७

<B>पाहूं जातां मीपणवार्ता ॥ त्रिभुवनीं कोठें नाहीं रे ॥धृ॥</B>
आत्मदृष्टीने निरीक्षण करून पाहू गेले असता, "मीच देह आहे, मीच कर्ता आहे", अशी ही मायाकल्पित मिथ्या गोष्ट स्वर्ग, मृत्यु, व पाताळ या तिन्ही लोकांत कोठेच नाही रे! ॥ धृ॥ 

<B>सत्यज्ञानानंत अवधूत ॥ विलसतो सर्वां ठायीं रे ॥१॥ </B>
तर सत्यस्वरूप, ज्ञानस्वरूप, व अनंत म्हणजे अमर्याद स्वरूप. अशा त्या तिन्ही लक्षणांनी युक्त असा दत्तपरमात्माच आपल्या या देहांत व बाहेर दृश्य जगांत असा सर्व ठिकाणी आनंदाने खेळतो रे! ॥१॥  

<B>अनंत विश्व अनंत भोग ॥ अनंतरूपें पाहीं रे ॥२॥ </B>
आता पर्यंत या जनांचा तपास कोणासहि लाविता आला नाही. असे हे जग अनंत आहे. या जगात नाना प्रकारचे भोगविलास, ऐश्वर्य, सुख दुःखात्म भोग उत्पन्न झालेले आहेत. तसेच हे जड व चैतन्यानी युक्त असे हे जग अनंत नामरूपात्मक होऊन सगुण रूपाने नटलेले आहे रे! ॥२॥ 

<B>अनंत दत्त सद्गुरु क्रीडे ॥ शांतानंतडोहीं रे ॥३॥</B>
तर, अनंत (अमर्याद) असा दत्तात्रय सद्‌गुरू (परमात्मा) प्रेमानंद भोगण्यासाठी जड, चैतन्यांत अनंत नामस्मात्मक असा जगरूप होऊन, ज्या स्वरूपाचा पत्ता लाविता येत नाही, अशा अखंड शांत स्वरूपख्मी डोहांत तो प्रेमानंदाने खेळत आहे रे! ॥३॥




पद नं २१५८

<B>दत्त भक्ताभिमानी खरा रे ॥धृ॥</B>
दत्तात्रय गुरु हा आपल्या भक्तांचा स्वाभिमान बाळगणारा, भक्तांवर प्रेम करणारा त्यांचा योगक्षेमभार सतत वाहणारा असा तो खरा प्रेमळ सद्‌गुरू आहे रे! ॥धृ ॥ 

<B>पायीं पडतां मुक्त करूनी ॥ प्रगटी प्रेमझरा रे ॥१॥ </B>
त्या सद्गुरूच्या पाया पडले असता, अशा या केवळ नमन भक्तीने तो सद्गुरू त्या भक्तास ब्रह्मस्वरूपात मिळवून घेतो.असा त्या भक्तांस मुक्त करून,त्याच्या हृदयात झुळुझुळू वाहणारा असा शुध्द गुरुप्रेमाचा झरा प्रगट करितो॥१॥ 

<B>आपुला म्हणूनी मुक्त करितो ॥ प्रेमळ गुरूसी वरा रे ॥२॥ </B>
तो दत्तगुरु अशा प्रकारे त्यास आपला म्हणून भक्तांला माया बंधनातून सोडवून, स्वस्वरूपाची प्राप्ती करून देतो! अशा त्या प्रेममय अंतःकरणाच्या दत्तगुरुचा तुम्ही अंगीकार करा रे! ॥२॥

<B>सर्वहि ब्रह्म नाहीं भ्रांति ॥ दत्तचि चराचरा रे ॥३॥</B>
ज्ञानदृष्टीने विचार करून पाहू गेले असता, " हा देहच मी, हे शरीर माझे, आणि शरीरादि दृश्य जग सत्य," अशी प्राप्ती भावनाच भ्रांति म्हणविते. तर असा हा खोटा मायाभ्रम मुळीच नसून, सर्वत्र आत बाहेर ब्रह्मस्वरूपच आहे. दुसरे काहीच नाही. या जगात चैतन्य व जड स्वरूपात तो दत्तात्रय परमात्माच ओतप्रोत भरला आहे रे! ॥३॥






पद नं २१५९

<B>देउनी भक्ति उत्सव करवीं ।॥ तुझा तूंचि दत्ता ॥धृ॥</B>
हे सद्‌गुरू दत्तात्रया! आम्ही करीत असलेला तुझा हा गुरूउत्सव, या उत्सवांत आम्हास तुझी अनन्य भक्ति देऊन, आम्हांकडून हा उत्सव तुझा तूच यथासांग साजरा करवून घे! ही तुझ्या चरणी नम्र प्रार्थना !॥ धृ. ॥ 

<B>नाहीं मीपण पाहूं जातां ॥ जीवन निजभक्तां ॥१॥ </B>
हे दत्ता! ज्ञान दृष्टीने पाहू गेले असता, "मीच देह आहे व मीच कर्ता भोक्ता आहे", असा देहाभिमान मुळीच नाही. तो खोटा भासमानच आहे. आधारभूत असा दत्तगुरूच आहे. ॥१॥ 

<B>प्रेमानंदलहरी उठवीं ॥ सत्यज्ञानानंता ॥२॥</B>
सत्यस्वरूप, ज्ञानस्वरूप व अनंत म्हणजे अमर्याद स्वरूप, तर अशा ह्या तिन्ही लक्षणांनी युक्त अशा हे परमात्मस्वरूप दत्ता! आम्हा भक्तांच्या हृदयांत, या उत्सवांत प्रेमानंद भोगण्यासाठी प्रेमानंदाची लहरी प्रगट कर॥२॥ 

<B>अभिमानासी अर्जुनी गुरुपदीं ।॥ भजतों अवधूता ॥३॥</B>
मी तर, सद्‌गुरू दत्तात्रयाच्या पायांवर हा माया कल्पित खोटा देहाभिमान अर्पण करून, दत्तगुरूच्या भजन भक्तित तल्लीन होऊन, गुरुप्रेमरसाची गोडी नित्य चाखतो !॥३॥





पद नं.२१६०

<B>दत्त भक्तांचा कैवारी रे ॥धृ॥</B>
दत्तात्रय गुरु हा आपल्या भक्तांचा कैवार घेणारा, सतत त्याची काळजी घेऊन, त्याला सहाय्य करून त्याचे सतत रक्षण करणारा असा तो प्रेमळ आहे रे! ॥ धृ ॥ 

<B>योगक्षेमाची वाहूनी चिंता ॥ ठेवी सुखी संसारीं रे ॥१॥ </B>
तो दत्तगुरु भक्तांच्या प्रपंच व परमार्थाची सतत काळजी वाहून, त्या भक्ताला या संसारात आनंदात ठेवितो. ॥१॥  

<B>राखितो भक्त करूनी मुक्त ॥ चुकवी चौऱ्यांशीवारी रे ॥२॥ </B>
तो दत्त आपल्या भक्ताला मुक्त करून, म्हणजे आत्मस्वरूपात समरस करून, त्या भक्ताचे रक्षण, पालन, पोषण, करितो. आणि चौऱ्यांशी लक्ष जीव योनीत पूर्वकर्मानुसार, जन्म घेणे व मरणे अशी ही जन्म मरणाची दुःखद येरझार चुकवितो रे !॥२॥

<B>प्रेमामृत पाजुनी भक्तां ॥ विलसतो दत्त नरहरी रे ॥३॥</B>
अशा प्रकारे आपल्या भक्ताला स्वस्वरूपाची प्राप्ति करून, त्याला आत्मनिष्ठ शुध्द प्रेमरूपी अमृत पाजून, तो दत्त परमात्मा स्वतः गुरु व शिष्य (पुरुष प्रकृति) असा अद्वैतरूप होऊन, प्रेमानंदाने खेळतो रे! ॥३॥





<B> पद नं.२१६१

<B>माझा दत्त प्राणसखा ॥ नाहीं वाणी निजसुखा ॥धृ॥</B>
अरे भक्तांनो! माझा दत्तात्रय सद्‌गुरू हा केवळ माझा खरा जिवलग मित्रच आहे. म्हणून त्या गुरुच्या कृपेने जे सुख उत्पन्न होत नाही; व नाश पावत नाही; अशा आत्मसुखाची मला कमतरता पडत नाही. ॥ धृ.॥ 

<B>कर्माकर्म जाळुनी बोध ॥ उगवला नीका ॥१॥</B>
त्यामुळे शास्त्रविहित कर्म करणे व अकर्म म्हणजे निषिध्द कर्म, अशी पुण्य पापात्मक कर्मे गुरुकृपेने नष्ट करून, गुरुने सांगितलेला आत्मप्राप्तीचा शुध्द उपदेश माझ्या हृदयात प्रगट झाला! ज्ञान प्रगट झाले. स्वरूपा ठिकाणी हे कर्माकर्म, धर्माधर्म, जन्ममरण, पापपुण्य, सुखदुःख मुळीच नाहीत. ही द्वंद्वे मानलेली, मानवकल्पित आहेत. ॥१॥ 

<B>अंतर्बाहा सद्‌गुरु भरला ॥ नाहीं द्वैतलेखा ॥२॥</B>
माझ्या या देहात हृदयांत व बाहेर दृश्य जगात असा सर्वत्र तो दत्त परमात्माच ओतप्रोत भरला आहे. तेथे मायाकल्पित अशा दुजेपणाचा हिशेब अगर गणती मुळीच नाही, स्वस्वरूपावाचून दुसरे काहीच नाही, असा मला अनुभव आला. ॥२॥

<B>भक्ताभिमानी दत्तसद्‌गुरु ॥ भजूं अकलंका ॥३॥</B>
अहो! तो दत्तात्रय गुरु भक्तांचा स्वाभिमान बाळगणारा, भक्तांवर प्रेम करणारा असा प्रेमळ आहे. तर आम्ही मायामलरहीत शुध्दस्वरुप सद्‌गुरू दत्तात्रयाचीच भक्ती करून नित्य प्रेमसुख भोगू. ॥३॥


पद नं २१६२

<B>धरितां गुरुचरणां ॥ नाठवू मिथ्या जन्ममरणा ॥धृ॥</B>
आम्ही आत्मस्वरूपाची ओळख करून देणाऱ्या अशा सद्‌गुरू बालमुकुंदास एकनिष्ठ भावनेने शरण जाऊन, त्याच्या पायांस घट्ट मिठी मारून, त्याचा आश्रय केला असता, आत्मानुभव आला. त्यामुळे आम्हांस जन्म मरणाचा दुःखद फेरा राहिला नाही. खोट्या जन्ममरणाची आठवण सुध्दा काढणार नाही.॥धृ.॥ 

<B>तनुमनधन अर्जुनी पायीं ।॥ भजतों विश्वभरणा ॥१॥  </B>
मी, माझे शरीर, मन व संपत्ति यांची आसक्ति काढून ती सद्‌गुरूच्या पायांवर समर्पण करून म्हणजे “(१) तनु अर्पण केल्यावर तनु संबंधी बाह्य पदार्थ आणि अंतरीचे विकार यांचा अभिमान नको. (२) मन अर्पिल्यावर पाप पुण्य, स्वर्ग नरक, चांगले वाईट, विधि निषेध इत्यादी अंतर द्वंद्वाची कल्पना नको. (३) धनार्पण झाल्यावर बाह्यसुखभ्रांति, अंतरी कल्पित सुखभ्रांति नको. कारण, हे तिन्हि पदार्थ, ज्यास दिले, त्याचे आहेत. त्याचेवर पुन्हा आपली मालकी सांगणे केवढा द्रोह !" अशा प्रकारे तन-मन-धन अर्पण करून, विश्वंभर अशा सद्गुरूची परमात्म्याची भक्ति करितो! मी त्याची अभेद भक्तीच करीत असतो. ॥१॥  

<B>चरणस्पर्शे मुक्तचि जाहलों ॥ शांत अंतःकरणा ॥२॥</B>
परमात्मास्वरूप त्या सद्‌गुरूच्या नुसत्या चरणस्पर्शाने मी मुक्तच होऊन गेलो! म्हणजे आत्मस्वरूपांत मी एकरूपच झालो! त्यामुळे माझी संसारासंबंधी सर्व तळमळ जाऊन, माझे अंतःकरण पूर्ण शांत झाले॥२॥ 

<B>दत्तावधूत भजूं नित्य ॥ भवभयसंहरणा ॥३॥</B>
म्हणून आम्ही या भासमात्र संसारांतील सर्व भीति नष्ट करणाऱ्या अशा त्या दत्तावतारी सद्‌गुरू बालमुकुंदाची नित्य मक्ति करून, गुरूप्रेमरसाची गोडी सदा चाखतो !॥३॥


पद नं २१६३

<B>विश्वरूप हें दडवुनी दत्ता ॥ सगुणरूप दार्वी ॥धृ॥</B>
तुझे काळग्रासित विश्वरूप पाहून माझे मन भयभीत झाले आहे! तर तुझे हे स्वरूप झाकून, सगुण मनुष्य देहधारी असे मनोहर दत्तस्वरूप मला दाखव !॥धृ.॥ 

<B>विश्वग्रासक महाकाळ तूं ॥ रुद्ररूप आटवीं ॥१॥</B>
हे सद्‌गुरू दत्ता! सर्व जगाचा संहार करणाऱ्या, काळाचाहि काळ, असा तू महाकाळ आहेस. तर तू हे काळाचे भयंकर उग्र स्वरूप नाहीसे करून टाक! ॥१॥  

<B>प्रेरक तूंचि प्रेर्य आम्ही ॥ प्रेरणा भजन करवीं ॥२॥ </B>
हे दत्ता! आम्हास गति देणारा, स्फुरण अधिष्ठान असा तू प्रेरक आहेस ज्याला गति द्यावयाची ते जीव अगर तुझे भक्त प्रेर्य आहेस. आणि ही प्रेरणा म्हणजे गति (चालना) देऊन, म्हणजे प्रेरक-प्रेर्य-प्रेरणा असा तू स्वतः त्रिपुटीरूम होऊन, आम्हा भक्तांकडून तुझी भजन - भक्ति करवून घे! ॥२॥ 

<B>सत्यज्ञानानंत अवधूत ॥ भक्त प्रेमें निरवी ॥३॥</B>
सत्य स्वरूप, ज्ञानस्वरूप व अनंत म्हणजे अमर्याद स्वरूप. तर अशा त्या तिन्हि लक्षणांनी युक्त अशा दत्ता! तूं आपल्या भक्तांना शुध्द प्रेम देऊन, त्यांना संतुष्ट कर. ही नम्र प्रार्थना! ॥३॥




पद नं २१६४

<B>दयासागरा पडलों चरणीं ॥ तारीं तारीं दत्ता ॥धृ॥</B>
केवळ दयेचा सागरच असा, पूर्ण दयाळू परमात्मस्वरूप हे दत्तात्रया! मी माझे सर्वस्व तुझ्या पायी अर्पण करून, तुझ्या चरणांबर मस्तक ठेवून पडलो आहे. मला समाधान दे! ही नम्र विनंति! ॥ धृ.॥ 

<B>कोण मी कैंचा कोठुनी आलों ॥ कोण मातापिता ॥१॥ </B>
मी कोण आहे ? जीव आहे की ब्रह्म आहे? मी येथे कसा व कोतून आलो ? माझे आई बाप कोण आहेत ? हे मी कांही जाणत नाही. ॥१॥  

<B>नेणें मी धर्म नेणें कर्म ॥ तूंचि सर्वत्राता ॥२॥</B>
त्याचप्रमाणे सत्कर्म करणे, वैदिक आचरण करणे, शास्त्र आज्ञा व नियम पाळणे मी जाणत नाही. धार्मिक कृत्ये, परोपकार, पुण्य कर्म कसे करावे हे कर्म मी जाणत नाही. तर सर्वांचे सर्व ठिकाणी नित्य रक्षण करणारा तूच दत्त परमात्मा आहेस. ॥२॥ 

<B>निराधार मी विश्वाधार तूं ॥ प्रेम देईं दत्ता ॥३॥</B>
हे दत्ता! मला कोणाचाहि आधार नाही. असा मी निराधार आहे. तू या संपूर्ण जगाला आधारभूत असा, सर्वाधार आहेस. तुझ्या सत्तेनेंच हे जग खेळते. तर अशा हे दत्तप्रभू तू या पंताला आपले निजनिष्ठ शुध्द प्रेम दे! मी नित्य तुझ्या प्रेमाची गोडी चाखीन !॥३॥


पद नं २१६५

<B>टाकुनियां चिंता ॥ नित्य भजू अवधूता ॥धृ॥ </B>
तो दत्तात्रय गुरू नित्य आमुचा पाठीराखा आहे. म्हणून आम्ही प्रपंच वा परमार्थाची सर्व चिंता टाकून नित्य त्या दत्तात्रय गुरूचीच भक्ति, भजन करीत राहूं! ॥धृ.॥ 

<B>सहजचि येणें सहजचि जाणें ।॥ तळमळ न चित्ता ॥१॥ </B>
या जगांत आम्ही स्वाभाविकपणे जन्माला आलो व येथे आयुष्य मर्यादेपर्यंत राहाणे संसार करणे, देहव्यापार हे सहजच घडते आणि शेवटी मरणेहि नैसर्गिकरित्याच सहज घडते. यांत मीपणाचे कर्तव्य कोणतेच असत नाही. ईश्वरी सत्तेनेच सर्व सहज घडते, हे जाणून घेतल्याने आमच्या ठिकाणी या देहासंबंधी, संसारासंबंधीची तळमळ चिंता राहिली नाही. ॥१॥  

<B>बंधमोक्षाची बाळकहाणी ॥ न उरे बोध होतां ॥२॥ </B>
सद्गुरूचा आत्मप्राप्तीचा उपदेश त्यांच्या मुखाने ऐकून, तो बोध हृदयांत ठसला असता, मायापाशांत अडकणे याला बंध म्हणतात व मायापाशांतून सुटणे याला मोक्ष म्हणतात. अशी बंध व मोक्षाची कहाणी लहान मुलांच्या गोष्टीप्रमाणे काल्पनिकच ठरते. ती खोटीच आहे. ॥२॥ 

<B>अंतर्बाह्य दत्त खेळतो ॥ पाजी प्रेमामृता ॥३॥</B>
तर आपल्या या देहांत व बाहेर दृश्य जगांत असा सर्वत्र तो दत्त परमात्माच प्रेमानंदाने खेळतो. तो दत्तप्रभू आम्हां भक्तांना नित्य शुध्दप्रेमरूपी अमृत पाजून तृप्त करितो !॥३॥


पद नं २१६६

<B>शरण मी गुरूसी गेलों रे ॥ द्वैतभावा मुकलों रे ॥धृ॥ </B>
स्वस्वरूपाची ओळख करून देणाऱ्या अशा सद्गुरू बालमुकुंदास मी अभिमान टाकून, एकनिष्ठ भावनेने शरण गेलो रे! त्यामुळे "मी निराळा, तू निराळा, जग निराळे, ब्रह्म निराळे अशा दुजेपणांच्या मायिक मनोवृत्तीस मी अंतरलो रे! म्हणजे. माझा द्वैतभाव निघून गेला रे !॥धृ॥

<B>बोधानंदें तृप्त जाहलों ।॥ विषयपाशीं न पडलों रे ॥१॥ </B>
गुरूने सांगितलेला आत्मप्राप्तीचा उपदेश ऐकून, त्या उपदेशाच्या आनंदाने पूर्ण तृप्त झालो! ब्रह्मानंदात रमलो! शब्द, स्पर्श, रूप, रस व गंध या पंच विषयांच्या उपभोगांत, क्षणिक आनंदाच्या मोहपाशांत मी खितपत पडलो नाही रे! ॥१॥  

<B>अभय हस्त मस्तकीं पडतां ॥ जिताचि मुक्त जाहलों रे ॥२॥ </B>
"पुत्रा, भिऊ नकोस! मी सदैव तुझे रक्षण करीतच असतो' असे अभयवचन देऊन, माझ्या मस्तकांवर गुरूने आपला कृपाहस्त ठेवितांच मी जिवंत असतांनाच ह्याच जन्मांत. ॥२॥ 

<B>नाहीं प्रवृत्ति नाहीं निवृत्ति ॥ दत्तभजना भुललों रे ॥३॥</B>
त्यामुळे 'प्रवृत्ति' म्हणजे मन, बुध्दि, इंद्रिये, जग, इत्यादि बाह्यवृत्ति; अशी मायिक संसारिक वृत्ति आणि 'निवृत्ति' म्हणजे संसारांतील विषयांपासून ईश्वराकडे, मुक्ति मार्गाकडे वळणे. तर माझ्या ठिकाणी प्रवृत्ति व निवृत्ति अशी कोणतीच वृत्ति राहिली नाही. याच्या पलीकडील वृत्तिविरहित परमात्मस्वरूप अशा दत्ताच्या भजन-मक्तींत तल्लीन होऊन, मी त्याने मोहित झालो !॥३॥


पद नं २१६७

<B>दत्त भक्ताची जननी रे ॥ दत्त ॥धृ॥ </B>
दत्तगुरु ही आपल्या भक्तजनांची प्रेमळ आईच आहे रे! ॥ धृ.॥ 

<B>भक्ताभिमानी भक्तवत्सल ॥ राखिते भक्तां जनीं विजनीं रे ॥१॥ </B>
आपल्या भक्तांचा स्वाभिमान बाळगणारी, भक्तांवर प्रेम करणारी, भक्तांची पाठ राखणारी, अशी ती प्रेमळ गुरुमाऊली आपल्या भक्तांचे लोकांत, गावांत, अरण्यांत अशी सर्वत्र नित्य रक्षण करीतच असते रे! ॥१॥  

<B>विश्वस्वरूपें नटुनी आपण ॥ खेळते निरंजनीं रे ॥२॥ </B>
एकट्यास प्रेमानंद भोगता येईना! म्हणून प्रेमानंद भोगण्यासाठी ती परमात्मस्वरूप दत्तात्रय माऊली अनेक नामरूपात्मक अशा जगरूपाने आपण स्वतः नटून, सजून, आपल्या मायामलरहित शुध्द अशा आत्मस्वरूपांत आपली आपणच नित्य खेळत आहे रे! ॥२॥

<B>चिदाकाशीं दत्तरवि उदेला ॥ नाहीं दिनरजनी रे ॥३॥</B>
सद्गुरू दत्त माऊलीच्या कृपेने चैतन्यस्वरूप (ब्रह्मस्वरूप) आकाशात (पंचभूतापैकी आकाश तत्व नव्हे) तर त्यात अज्ञान, पुरुष, व प्रकृती, माया व ब्रह्म ही द्वंद्वे शिल्लक राहिली नाहीत. दिवस व रात्ररहित सर्वत्र आत्मप्रकाशच अखंड तेवत असतो. हा प्रकाश घनदाट नित्य भरला गेला! त्यामुळे मी आत्मनिष्ठ शुध्द प्रेम नित्य प्राशन करितो !॥३॥


पद नं २१६८

<B>मायबाप तूं तारीं तारीं ॥ भवसागरीं बुडलों ॥धृ॥ </B>
हे सद्गुरू दत्तात्रया! मी या संसाररूपी महासागरात बुडालो आहे! मला तुजवाचून दुसरा कोणताच आधार नाही. माझे संरक्षण करणारा तूच माझा आई बाप आहेस. तर मला या संसार सागरातून वर काढ.॥धृ.॥ 

<B>सेवा नेणें साधन नेणें ।॥ भक्तिकरितां अडलों ॥१॥ </B>
हे सद्गुरू दत्ता! तुझी सेवा चाकरी, पूजा, आराधना कशी करावी हे मी जाणत नाही. तसेच ध्येय प्राप्तीसाठी निरनिराळे प्रयत्न कसे करावे हेही मला ठाऊक नाही. तुझी भक्ति सोपी आहे. परंतु त्या तुझ्या ऐक्यभक्तीचे रहस्य मला ठाऊक नाही. अभेद भक्ति कशी करावी. हे मला समजत नाही. तुझी कृपाच पाहिजे! म्हणून मी तुझ्या भक्तिसाठी खोळंबलो
आहे. अडकून पडलो आहे. तर मला तू तुझी अभेद भक्ति प्रदान कर! ॥१॥ 

<B>भक्ति मुक्ति शांति देईं ।॥ तव चरणीं पडलों ॥२॥ </B>
मला तुझी अभेद भक्ति दे! मुक्ति दे! म्हणजे आत्मस्वरूपात समरस कर आणि आत्मशांति दे! त्यासाठी तुजवर सर्व हवाला घालून, तुझ्या पायावर मस्तक ठेवून, तेथे मी स्वस्थ पडून राहिलो आहे! ॥२॥ 

<B>प्रेमानंद पुरवीं नित्य ॥ दत्तपदीं जडलों ॥३॥</B>
आता मी तर तुझ्या पायाला घट्ट मिठी मारून तेथे चिकटून पडलो आहे! तर मला तुझा प्रेमरूपी रस पाजून नित्य प्रेम व आनंद पुरव! ॥३॥


पद नं २१६९

<B>ब्रीद तुझें त्रिभुवनीं गाजे ॥ भक्ताभिमानी ॥धृ॥ </B>
हे सद्‌गुरू बालमुकुंदा! तू आपल्या भक्तांचा स्वाभिमान बाळगणारा आहेस. असे भक्ताभिमान ब्रीद (प्रतिज्ञा) स्वर्ग मृत्यू व पाताळ या तिन्ही लोकात गाजत आहे! ॥ धृ.॥ 

<B>अंतर कोमल भक्तवत्सल ॥ दीनाची जननी ॥१॥  </B>
हे सद्‌गुरू! तू भक्तांचा पाठीराखा आहेस! तुझे अंतःकरण दयाळू आहे! अति नम्र शरण आलेल्या अशा गरीबाची तू प्रेमळ आईच आहेस. ॥१॥  

<B>दास तारणें निजहित करणें ॥ जागसी निशिदिनीं ॥२॥ </B>
आपले जे भक्त आहेत, अशा भक्तांना या संसार सागरातून उद्धरून नेणे, त्याना आत्मलाभ करून देणे म्हणजे अखंड आत्मसुखांत ठेवणे, यासाठी भक्तांच्या कल्याणासाठी, हे सद्‌गुरू! तू रात्र दिवस जागृत राहतोस! तुला जराहि विश्रांति मिळत नाही. ॥२॥ 

<B>सत्यज्ञानानंत दत्तावधूत ॥ धुंद प्रेमपानीं ॥३॥</B>
सत्यस्वरूप, ज्ञान स्वरूप, व अनंत म्हणजे ज्याचा शोध लाविता येत नाही असे अमर्याद स्वरूप अशा या तिन्ही लक्षणांनी युक्त असा परमात्मस्वरूप सद्‌गुरू बालमुकुंद्र मला भेटला! त्याच्या कृपेने मी नित्य भक्ति करून, त्याच्या स्वरूपात रमून, त्या स्वरूपप्राप्तीचा शुध्द प्रेम रस नित्य पिऊन, त्या प्रेमाने मी धुंद झालो आहे! ॥३॥


पद नं २१७०

<B>भक्ति तुझी देवा ॥ तोचि स्वानंद ठेवा ॥धृ॥ </B>
हे सद्गुरू दत्तात्रया! हे देवा! तुझी भक्ती म्हणजे अंतःकरणाची एकाग्रता किंवा स्वरूपाची आवड असणे. अशी भक्ती करणे आत्मानंदाचा ठेवा (खजिना) होय. गुरुभक्ती करूनच स्वरूपाचा प्रत्यय येतो. ॥धृ.॥ 

<B>भक्ति करितां मुक्ति सहज ॥ ठाव न भवभावा ॥१॥ </B>
अभेद भक्ति केली असता, काही प्रयत्न न करिता, अनायासे मोक्ष प्राप्त होतो, म्हणजे जीव आपल्या मूळ स्वरूपांत मिळून जातो! त्यामुळे संसारिक मनोवृत्तीचा पत्ताच राहात नाही सर्वत्र स्वरूपच शिल्लक उरते! ॥१॥  

<B>ज्ञानाची माउली भक्ति ॥ नुरवी द्वैतभावा ॥२॥</B>
अशी ही गुरूभक्ति ब्रह्मज्ञान प्रसवणारी ब्रह्मज्ञानाची आईच आहे! हृदयांत ब्रह्मज्ञान प्रगट झाले असता, "मी वेगळा, तू वेगळा अशा दुजेपणाच्या मायिक मनोवृत्तिस ते ज्ञान शिल्लक उरू देत नाही. ॥२॥ 

<B>भक्ति करितां सगुण दत्त ॥ चारी प्रेममेवा ॥३॥</B>
त्या दत्तगुरूची अशी अभेद भक्ति केली असता, तो दत्तगुरु निर्गुणाचा प्रत्यक्ष मनुष्य देहधारी अशा सगुणरूपाने त्या भक्तांस दर्शन देऊन, आत्मनिष्ठ शुध्द प्रेम हीच मिठाई अगर गोड फळे सतत खाऊ घालतो! ॥३॥






पद नं २१७१

<B>निजप्रेमार्थ उभविसी भक्त ॥ देउनी त्या भक्ति ॥धृ॥</B>
तुझ्या भक्तांना तू आपली अभेदभक्ति देऊन, तुला एकपणात आपला प्रेमानंद भोगता येईना, म्हणून तू प्रेमानंद भोगण्यासाठी भक्त उत्पन्न करितोस. कारण द्वैतावाचून प्रेम भोगता येत नाही. ॥धृ.॥ 

<B>बोधस्वरूप तूं प्रगटुनी जगीं ॥ देसी तुझी प्रीति ॥१॥ </B>
हे सद्‌गुरू दत्ता! या जगात भक्तजनांचा उध्दार करण्यासाठी आपला बोध प्रगट करून, तू त्या भक्तांना प्रेम देतोस! ॥१॥  

<B>चराचरीं अनंत रूपें ॥ देसी दर्शन शांति ॥२॥</B>
चराचरात सर्वत्र तुझे रूप आहे याचा प्रत्यय देतोस आणि त्या अनुभवाने शांति देतोस. ॥२॥ 

<B>जिताची मुक्त करूनी भक्त ॥ दत्तभजनस्थिति ॥३॥ </B>
जिवंत असताना, या चालू जन्मांत याच देहाने भक्तांस मुक्त करितोस म्हणजे आत्मस्वरूपात मिळवून एकरूप करितोस व असे मुक्त करून, मुक्त झाल्यावरहि दत्तगुरुच्या भजन भक्तित तल्लीन होण्याची स्थिति, अशी मुक्तीवरील भक्ति देऊन, त्या भक्तिपासून मिळणाऱ्या प्रेमानंदने भक्तांना तू तृप्त करितोस. ॥३॥


पद नं २१७२

<B>विघ्नहर्ता गुरुसमर्था ॥ भक्तलाज तुजला ॥ चिंता कां रे व्यर्थ मजला ॥धृ॥</B>
आपल्या भक्तांचे सर्व संकट निवारण करणाऱ्या! सर्व सामर्थ्यसंपन्न अशा हे श्रेष्ठ सद्‌गुरो! आम्हा भक्तांची लाज राखणे हे तुझेच कर्तव्य आहे. तू सर्व सामर्थसंपन्न असताना काय रे सद्‌गुरू, तू मला या खोट्या, भासमात्र, क्षणभंगूर अशा संसाराची चिंता का करावयास लावितोस ? ॥ धृ.॥ 

<B>दीनहीन आम्ही पडलों चरणीं ॥ अभिमान टाकिला ॥ सर्व भाव तुला अर्पिला ॥१॥</B>
हे बघ! अतिनम्र, शरण आलेले असे गरीब व हलक्या मनोवृत्तीचे असे क्षुद्र आम्ही भक्त, तुझ्या पायावर मस्तक ठेवून, तुजवर पूर्ण हवाला घालून, तुझ्या पायावर स्वस्थ पडून राहिलेले आहोत! तसेच आम्ही हा देहाभिमान टाकून दिला आहे. अशा प्रकारे आमच्या सर्व प्रकारच्या मनोवृत्ति असे सर्वस्व तुला अर्पण केले आहे. ॥१॥  

<B>सूत्रधारी तूं सूत्रबाहुली मी ॥ अहंभाव नुरला ॥ कर्तृत्वाभिमान सरला ॥२॥ </B>
दोरीने (सत्तेने) गुप्तपणे बाहुल्या खेळविणारा असा जगाचा चालक तू आहेस! आणि दोरीने म्हणजे तुझ्या सूत्राने गुप्तपणे खेळविली जाणारी अशी मी एक तुझी कळसूत्री बाहुली आहे. तूच कर्ता आहेस. हा मला अनुभव आल्यामुळे 'मीच कर्ता आहे' असा माझा अहंभाव (मी पणाचा भाव) शिल्लक उरला नाही. म्हणजे मी कर्ता; असा कर्तेपणाचा माझा देहाभिमान हा समाप्त झाला! मेला॥२॥ 

<B>तुजवीण जगीं नाहीं दुजें ।॥ साक्षात्कार मला ॥ दत्त प्रेमामृतें निमला ॥३॥</B>
हे दत्ता! तुझ्या वाचून या जगात आणखी दुसरे असे काहीच नाही. द्वैतरूप हा स्वरूपांवर खोटाच भास आहे. असा मला गुरुकृपे आत्मानुभव दृढ बाणला! त्यामुळे हा पंत सद्‌गुरू प्रेमरूपी अमृतपानाने शमला! पूर्ण शांत झाला! पूर्ण तृप्त झाला !॥३॥


पद नं २१७३

<B>दीन हीन आम्ही जाणुनी दत्ता ॥ अंत किती पाहसी ॥ सद्‌गुरु निष्ठुर कां होसी ॥धृ॥</B>
हे सद्‌गुरू दत्तात्रया! आम्ही अति नम्र तुला शरण आलेले असी दीन क्षुद्र आहोत. हे तुला माहीत आहे. तू हे जाणत असूनहि आमची किती! किती! कठोर परीक्षा पाहातोस! हे सद्‌गुरू तू आमच्याकडे दुर्लक्ष करून असा निष्ठुर का होतोस ?॥ धृ.॥ 

<B>अनंत अपराध घालुनी पोटीं ॥ भक्तां राखिसी ॥ ब्रीद त्रिभुवनीं मिरविसी ॥१॥ </B>
भक्तांकडून कळत नकळत अनेक अपराध (गुन्हे) घडले तरी, ते त्यांचे अपराध पोटात घालून, म्हणजे ते सहन करून, त्यांना क्षमा करून, अशा अपराधी भक्तांचे सुध्दा तू रक्षण करितोस! तुझे हे भक्तवत्सल ब्रीद (प्रतिज्ञा) स्वर्ग, मृत्यू व पाताळ या तिन्ही लोकांत असे सर्वत्र तू गाजवितोस! ॥१॥  

<B>अनंत स्वरूप जाणं न शके ॥ विन्मुख कां होसी ॥ जाणुनी भक्त परदेशी ॥२॥ </B>
हे सद्गुरू दत्ता! ज्याचा शोध लाविता येत नाही, असे तुझे अमर्याद स्वरूप मी जाणू शकत नाही. स्वतःचा प्रांत सोडून दुसऱ्या देशात वावरणारा, आश्रय नसलेला, अनोळखी असा मी परदेशी माणूस, असा मी तुझा भक्त आहे. तू हे जाणत असूनही मग भक्तांच्या पाठमोरा, तोंड फिरविलेला असा का होतोस ? का त्याला भेटत नाहीस ?॥२॥ 

<B>पायी पडलों शांतवीं दत्ता ॥ गुरुपदवासी ॥ बुडवीं नित्य प्रेमरसीं ॥३॥</B>
तर हे दत्तात्रया! मी तुझ्या पायी पडलो आहे. गुरूच्या चरणाचा आश्रय करून राहाणाऱ्या या पंताला तू संतुष्ट कर! आत्मशांति दे! आणि प्रेमरूपी रसाची गोडी चाखण्यात नित्य त्यात बुडवून एकरूप कर! धुंद कर! ही नम्र प्रार्थना! ॥३॥


पद नं २१७४

<B>अनन्यभावें शरण तुजला ॥ आम्हां कां चिंता ॥ समर्था दत्ता अवधूता ॥धृ॥</B>
वाटेल ते करावयाचे ज्यांत सामर्थ्य आहे, अशा समर्था! आणि सर्व संगरहित अशा हे दत्तात्रया! सर्वत्र परमात्माच आहे, अशा दृढ निश्चयाने आम्ही भक्त शरण आलेले आहोत! शरणागताचे रक्षण करणे, त्याचा योगक्षेमभार वाहणे हे तुझे ब्रीदच आहे. असा तू समर्थ असताना आम्हाला काळजी का करावयास लावितोस. ॥धृ.॥ 

<B>सूत्रधार तूं जगच्चालका ॥ तुजविणें न कर्ता ॥१॥ </B>
जग चालविणारा असा तू सूत्रधार आहेस. तुझ्या सत्तेनेच जगातील सर्व घडामोडी घडतात! तुझ्यावांचून अन्य कर्ता असू शकत नाही. ॥१॥  

<B>उत्पत्तिस्थितिलयरूपें तूं ॥ नटसी अवधूता ॥२॥</B>
हे दत्ता! उत्पन्न होणे, राहणे व नाश पावणे अशा ह्या जगाच्या तिन्ही अवस्था आहेत. या तिन्ही अवस्थेच्या रूपाने तूच नटतोस. ॥२॥ 

<B>मीपणा तव पायीं अर्जुनी ॥ भजतों नित्य दत्ता ॥३॥</B>
देहाचा अभिमान तुझ्या पायांवर अर्पण करून, मी नित्य तुझीच भजन भक्ति करीत असतो !॥३॥



पद नं २१७५

<B>निर्वाण कां मांडिला ॥ आजी भक्त दुरी सांडिला ॥धृ॥</B>
हे सद्‌गुरू दत्तात्रया! आपण मेल्यावांचून देवमेटी नाही असा भाव तू मांडिला आहेस. त्यामुळे आज ह्या प्रसंगी उत्सवांत भक्तांना दूर लोटून दिले आहेस ॥ धृ.॥ 

<B>उत्सव तुझा उत्साह न देशी ॥ भक्त नको जाहला ॥१॥ </B>
आम्ही हा तुझाच उत्सव भक्तिभावनेने करीत असतानाही आम्हाला तू उत्साह,आनंद देत नाहीस. साऱ्याचे कारण असेच दिसते की तुला भक्त नको आहेत. ॥१॥  

<B>भक्ताभिमानी भक्तजननी तूं ।॥ ब्रीद कां विटाळला ॥२॥ </B>
तू आपल्या भक्तांचा स्वाभिमान बाळगणारा, भक्तांवर प्रेम करणारा व भक्तांची केवळ प्रेमळ आईच असा तूं आहेस! तुझे असे हे भक्तवत्सल ब्रीद (प्रतिज्ञा) त्याला कलंक लागला काय ? ॥२॥ 

<B>असुनी सर्व देशीं मी कां परदेशी ॥ दत्ताचा जिव्हाळा ॥३॥</B>
हे दत्ता तू सर्व ठिकाणी आहेस. परंतु आपला देश सोडून, परदेशांत वावरणारा निराधार असा मी परदेशी माणूस, तुझा भक्त आहे. सर्वत्र तू हजर असतांनाहि, माझ्याकडे कां दुर्लक्ष करितोस ? तू तर या पंताची काळजी घेणारा, प्रेम करणारा, केवळ माझा जीव की प्राण असा तू आहेस. तर हा उत्सव करवून, भक्तांना प्रेम दे! धैर्य दे! ही तुझ्या चरणी नम्र प्रार्थना !॥३॥


पद नं २१७६

<B>संसार हा खोटा जाणुनी ॥ वरिला अवधूत ॥ तैंचि जाहलों मी शांत ॥धृ॥</B>
हे दृश्य जग, हा देह, व या देहाचा व्यापार, या जगांतील छोटासा आपला संसार वगैरे दृश्य भास खोटाच आहे. क्षणभंगुर आहे हे मी जाणून, या संसाराची आसक्ति काढून, दत्तात्रय गुरूचा स्विकार केला असता, त्याच्या कृपेने मी त्याच वेळेस शांत झालो! ॥ धृ॥

<B>स्वार्थासाठीं जन गुंतले ॥ नेणती गुरुमात ॥ पाहतां पाहतां भ्रांत ॥१॥ </B>
हे सर्व मायिक लोक आपल्या क्षणभंगुर अशा संसारांतील फायद्यासाठी त्यातच अडकून पडलेले आहेत. हे लोक सद्‌गुरूचे शाश्वत असे ऐश्वर्य (आत्मसुख) जाणत नाहीत. हे लोक ताबडतोब मोहामुळे मायाभ्रमांत अडकून पडतात. ॥१॥  

<B>सहजचि येणें सहजचि जाणें ॥ सहज ही गंमत ॥ चिद्विलासें स्वरूपीं रमत ॥२॥ </B>
विचार करून पाहू जाता, प्रत्येक प्राणि, स्वाभाविकपणे जन्माला येतो, व कांही काळ येथे खेळ खेळून शेवटी स्वाभाविकपणेच मरतो हा त्या प्रभूचा सहज स्थितीचा गमतीचा प्रेमखेळ आहे. म्हणजे चैतन्य शक्तिचा जगरूपी प्रेम खेळ आहे. अशा जगरूपाने तो दत्त परमात्मा आपल्या स्वरूपांत आपणच आनंदाने खेळत आहे.॥२॥ 

<B>एकचि दत्त विश्व जाहला ॥ भोग्य भोक्ता होत ॥ प्रेमानंदीं दत्त रमत ॥३॥</B>
अशा प्रकारे आत बाहेर सर्वत्र व्याप्त असा एकटा एकच दत्त परमात्मा प्रेमानंद भोगण्यासाठी जगरूप झाला आहे. तो प्रभू स्वतः प्रेमासाठी भोग्य व भोक्ता विषय-विषयी (शिष्य-गुरू) असा सगुणरूप होतो! द्वैतावाचून प्रेम भोगितां येत नाही. याचा अनुभव घेऊन, हा पंत मोठ्या प्रेमाने व आनंदाने मस्त होऊन, गुरुभजनभक्तीत रमतो. ॥३॥




पद नं २१७७

<B>दत्त समर्थ सद्‌गुरु या जगीं ॥ भक्तां खेळवी नित्य निजरंगीं ॥धृ॥</B>
पूर्ण सामर्थ्यसंपन्न असा या जगांत श्रेष्ठ सद्‌गुरू दत्तात्रयच आहे. तो आपल्या भक्तांना नित्य आपल्या आत्मभोग विलासांत आनंदाने खेळवितो! ॥धृ.॥ 

<B>भक्ताभिमानी भक्तरक्षक ॥ भक्तजननी या त्रिजगीं ॥१॥</B>
स्वर्ग, मृत्यु व पाताळ या तिन्ही लोकांत आपल्या भक्ताचा स्वाभिमान बाळगणारा, त्याच्यावर प्रेम करणारा, भक्तजनांचे रक्षण करणारा, आणि भक्तांचे पालन, पोषण करणारी प्रेमळ आईच असा तो दत्तात्रय गुरूच आहे. ॥१॥  

<B>नाहीं चिंता निजभक्तांसी ॥ तोचि संसृति भंगी ॥२॥ 

<B>जे दत्तात्रय गुरूचे आत्मनिष्ठ असे भक्त आहेत, त्यांना प्रपंचाची तसेच परमार्थाची कसलीच चिंता नसते. तो दत्त प्रभूच हा संसार अगर डोळ्यापुढे दिसणारे भासमात्र, मायारूपी दृश्य जग नष्ट करून टाकितो! म्हणजे भक्तांचा मायाभ्रम दूर करून, त्यास सर्वत्र स्वरूपच आहे; अन्य कांहीच नाही; असा अनुभव आणून देतो! ॥२॥ 

<B> बालावधूत प्रेमळ दत्त ॥ सुखवी भजनरंगीं ॥३॥</B>
माझा सद्‌गुरू बालमुकुंद हाच खरा प्रेमळ असा दत्तात्रय गुरूच आहे. तो प्रत्यक्ष दत्तच आहे. तोच भक्तांना आपली अद्वय भक्ति देऊन, भजनानंदात रमवून प्रेमसुख देतो. ॥३॥


पद नं २१७८

<B>पडलों दत्तपायीं रे ॥ प्रेमळ माझी आई रे ॥धृ॥ </B>
मी सद्गुरू दत्तात्रयाच्या पायांवर मस्तक ठेवून, तेथे स्वस्थ पडून राहिलो आहे रे! ती प्रेममय अंतःकरणाची अशी प्रेमळ, व माझे रक्षण, पालन, पोषण करणारी आईच आहे रे !॥धृ.॥ 

<B>योगक्षेमाची वाहते चिंता ॥ ओझें नुरलें कांहीं रे ॥१॥ </B>
ती माझी सद्‌गुरू आई माझ्या प्रपंच परमार्थाची सर्व चिंता आपल्या शिरावर सतत वाहतच असते रे! त्यामुळे माझ्या शिरावरील काळजी करण्याचे ओझे कांहीच शिल्लक उरले नाही रे! म्हणून मी पूर्ण निश्चिंत झालो. ॥१॥  

<B>भुक्ति मुक्ति देते आपण ॥ साधन कांहीं नाहीं रे ॥२॥ </B>
ससारांतील विषयसुख व लौकिक सुख, तसेच मोक्ष प्राप्तीचे अखंड सुख, ही दोन्हीहि सद्गुरू माऊली आपण स्वतःहून न मागतां मला देते रे! त्यामुळे मला साधन सायास करणे कांहीच राहिले नाही. ॥२॥ 

<B>अंतर्बाह्वा सद्गुरु दत्त ॥ बुडलों प्रेमडोहीं रे ॥३॥</B>
माझ्या या देहांत व बाहेर सर्व जगांत, असे सर्वत्र तो दत्त परमात्माच ओतप्रोत भरलेला आहे. हे मी अनुभवाने जाणून प्रेममय अशा आत्मस्वरूपरूपी डोहांत बुडून एकरूपच होऊन गेलो रे! ॥३॥


पद नं २१७९

<B>अनन्यभक्तां कां रे चिंता ॥ लाज तुला कशी नाहीं रे ॥धृ॥</B>
हे सद्गुरू दत्तात्रया! तुझ्या एकावरच दृढ श्रध्दा असलेल्या अशा तुझ्या एकनिष्ठ (आत्मनिष्ठ) भक्तांना चिंता का करावयास लावितोस रे! याबद्दल तुला कशी लाज वाटत नाही रे! हे मला आश्चर्यच वाटते! ॥धृ.॥ 

<B>सर्वज्ञ तूं सर्वशक्ति तूं ॥ जाणसी सर्व कांहीं रे ॥१॥ हे

<B> सद्‌गुरू दत्ता! तू सर्व कांही जाणणारा असा परमात्माच आहेस. तू सर्वज्ञ असतांना भक्तांचे अंतःकरण, त्यांच्या व्यथा, त्रास, दुःख, संकटे ही तुला कशी कळत नाहीत रे! ॥१॥  

<B>नोहे निष्ठुर प्रेमळ तूंचि ॥ त्रिभुवनीं तुझी ग्वाही रे ॥२॥ </B>
हे दत्ता! तू निर्दय अगर पाषाणहृदयी नाहीस. तू प्रेमळच आहेस. आपल्या भक्तांवर तूं सदा प्रेमच करितोस. स्वर्ग, मृत्यु व पाताळ या तिन्ही लोकांत अशी तुझी ग्वाही (साक्ष) आहे रे! ॥२॥ 

<B>शुद्ध ब्रीद तुझें नाहीं कलंक ॥ दत्त दीन भक्त पाहीं रे ॥३॥</B>
तू भक्तांचा पाठीराखा आहेस असे तुझे शुध्द (निर्दोष) ब्रीद (प्रतिज्ञा) सर्वत्र गाजत आहे. अशा ह्या तुझ्या ब्रीदास काळिमा अगर बट्टा कधीच आलेला नाही. तर अशा समर्थ दत्त प्रभू! अति नम्र, तुला शरण आलेला, तुझ्या गरीब पंतदासाकडे जरा कृपा दृष्टीने एकदा तरी पहा रे !॥३॥



पद नं २१८०

<B>भक्तवत्सल भक्ताभिमानी ॥ सद्‌गुरु अवधूत ॥धृ॥ </B>
परमात्मा स्वरूप सद्‌गुरू दत्तात्रय हा भक्तांचा पाठीराखा, भक्तांवर प्रेम करणारा, भक्तांचा स्वाभिमान बाळगणारा असा प्रेमळ आहे ॥धृ.॥ 

<B>भक्तिप्रेमास्तव होउनी सगुण ॥ जाहला गुरुभक्त ॥१॥ </B>
हा दत्त प्रभू भक्तिपासून मिळणारे प्रेमसुख भोगण्यासाठी तो स्वतः मनुष्यदेहधारी गुरू व भक्त झाला. ॥१॥  

<B>निर्गुण मुळींचा जाहला सगुण ॥ आपुल्या ठायीं रमत ॥२॥ </B>
हा दत्तगुरू मूळचाच स्वयंभू असा, निराकार व गुणरहित असा असतांना प्रेमानंद भोगण्यासाठी तो मनुष्य देहधारी अशा सगुण साकार रूपाने द्वैतरूप झाला! ॥२॥ 

<B>भोग्य भोक्ता भोग दत्त ॥ सत्यज्ञानानंत ॥३॥</B>
ज्याचा उपभोग घ्यावयाचा ती वस्तू भोग्य, तिचा उपभोग घेणारा भोक्ता आणि उपभोग घेण्याची क्रिया तो भोग. अशी भोग्य-भोक्त-भोग ही त्रिपुटी नाहीच तर तो सत्यज्ञानानंद स्वरूप दत्त परमात्माच आहे. ॥ ३॥


पद नं २१८१

<B>किती प्रेमळ सद्‌गुरु आई ॥ दीन बाळा निजपदीं ठेवीं ॥धृ॥</B>
अशी प्रेमळ की, जिच्या प्रेमास उपमाच नाही, अशी माझी सद्‌गुरू दत्तात्रय आई आहे! ती इतकी प्रेमळ आहे की, अतिनम्र शरण आलेल्या अशा ह्या गरीब भक्त बाळाला ती आई आपल्या ब्रह्म स्वरूपाठिकाणी, मूळघरी नेऊन ठेवते !॥ धृ॥ 

<B>योगक्षेमाची वाहुनी चिंता ॥ भक्तां बुडवी स्वानंदडोहीं ॥१॥ </B>
सद्‌गुरू माऊली माझ्या प्रपंच परमार्थाची सर्व काळजी नित्य वाहून या भक्ताला आपल्या आत्मानंदरूपी डोहांत बुडवून एकरूपच करून टाकिते! म्हणजे हा जीव ब्रह्मस्वरूपांत मिळून जातो! ॥१॥  

<B>सेवा साधन कांहीं नसतां ॥ धरिलें मज प्रेमानंदबाहीं ॥२॥ </B>
मी त्या सद्‌गुरूची सेवा चाकरी, पूजा अर्चा करणे, ईश्वर प्राप्तीसाठी अनेक प्रकारच्या कष्टमय साधना करणे असे हे मी काहीहि केले नसतांना सुध्दा त्या सद्गुरूने मला प्रेम व आनंदरूपी बाहूंनी मिठी मारून हृदयासी घट्ट धरिले! ॥२॥ 

<B>दत्तपदीं अर्जुनी मीपणा ॥ बुडलों स्वरूपानंदडोहीं ॥३॥</B>
"मीच देह आहे, मीच कर्ता आहे", असा हा माझा देहाभिमान अगर मीपणा दत्तात्रय गुरूच्या पायी अर्पण करून गुरुकृपेने मी ब्रह्मानंदाच्या स्वरूपरूपी डोहांत बुडून एकरूपच झालो !॥३॥

पद नं २१८२

<B>सद्‌गुरुपदीं पडलों रे ॥ नाहीं कोठें मी अडलों रे ॥धृ॥</B>
अरे हे गुरुपुत्रा! मी सद्गुरू बालमुकुंदाच्या पायांवर मस्तक ठेवून, त्याच्यावर सर्व हवाला घालून, मी तेथे स्वस्थ पडून राहिलो रे! अशी मी गुरूवर पूर्ण श्रध्दा ठेविल्यामुळे मला मार्ग चालण्यास प्रपंचात तसेच परमार्थात कोठेच अडथळा आला नाही. ॥ धृ.॥ 

<B>संसार हा जाणुनी मिथ्या ॥ संतचरणीं मी जडलों रे ॥१॥ </B>
हा दिसणारा भासमात्र क्षणभंगुर संसार खोटाच आहे; हे मी जाणून, संतजनांच्या पायापाशी चिकटून राहिलो! ॥१॥  

<B>जिकडे तिकडे सद्‌गुरु दिसतो ॥ मायापाशीं न पडलों रे ॥२॥ </B>
तो हाच आत्माराम आहे, तोच मला सर्वत्र मरलेला आहे, असा अनुभव आला रे! त्यामुळे मायेच्या जाळ्यात, तिच्या मोहपाशांत मी अडकून पडलो नाही रे! ॥२॥ 

<B>दत्तावधूतगुरु समर्थ ॥ प्रेमरसडोहीं बुडलों रे ॥३॥</B>
माझा सद्‌गुरू बालमुकुंद हा सर्वश्रेष्ठ, पूर्ण सामर्थ्यसंपन्न आहे. त्याच्या कृपानुग्रहाने मी गुरुप्रेमरसरूपी डोहांत बुडून एकरूपच होऊन गेलो रे! म्हणजे स्वस्वरूपांत समरस होऊन, गुरुप्रेमरूपी रसाची गोडी चाखून मी धुंद झालो रे! ॥३॥






पद नं २१८३

<B>कसा तरी उत्सव जाहला ॥ हाचि आवडला ॥धृ॥</B>
बेळगांवांत प्लेगाची साथ जास्त फोंकावत चालली असता, सर्व भक्तमंडळी चिंतेत होती. अशी स्थितीतहि गुरुद्वादशीचा आश्विन महिन्यांतील गुरुउत्सव केला असता, हा उत्सव कसातरी झाला! पार पडला. या उत्सवांत प्रेमरंग भरला गेला नाही. भक्तांची स्थिती उदास होती. कांही भक्त उत्सवांत येऊ शकले नाहीत, तर हे सद्‌गुरू दत्ता! असा हा उत्साह नसलेला उत्सव तुला फार आवडलेला दिसतो! ॥धृ.॥ 

<B>असमाधानी बहुत भक्त ॥ कानाडोळा झाला रे ॥१॥ </B>
या उत्सवांत बहुतेक सर्व भक्त असमाधानीच होते! शांती, प्रेम, आनंद ही दिसून आली नाहीत, कारण तू अशा संकटसमयी भक्तांकडे दुर्लक्ष केलेस! दुसरे कांहीहि कारण नाही. ॥१॥  

<B>नको उत्सव तरी भक्ति बुडवी ॥ मार्ग हा मोकळा ॥२॥ </B>
हे सद्‌गुरो! तुला उत्सवच जर नको असेल, तर कशाला भक्ताला भक्ति देतोस ? ती भक्ति बुडवून टाक असे तू कर. हा सरळ मोकळा मार्ग आहे! ॥२॥ 

<B>तुझिया सत्ते स्थिति आमुची ॥ दत्त प्रेमा भुकेला ॥३॥</B>
हे सद्‌गुरू! मी असे तुला कडक भाषेत का बोलत आहे ? तर "तुझ्या सत्तेने, तुझ्या अधिकारानेच आमची स्थिति राहाते. तू सूत्रधार आहेस. आम्ही तुझ्या सूत्राने खेळणाऱ्या बाहुल्या आहोत. आमच्या स्वाधीन कांहीहि नाही. तूच कर्ता आहेच. हा उत्सव तूच आमच्याकडून प्रेरणा देऊन यथासांग करवून घेतला नाहीस. यांत आमची चूक कोठे आहे बरे! " ॥३॥


पद नं २१८४

<B>ब्रीद तुझें अकलंक ॥ दत्ता ॥ नाहीं कदा कलंक ॥धृ॥</B>
हे सद्गुरू दत्तात्रया! तू भक्तांचा पाठीराखा आहेस. असे तुझे भक्तवत्सल ब्रीद अगर ही तुझी प्रतिज्ञा काळिमा नसलेली अशी शुध्द; निर्दोष व सत्य आहे. या तुझ्या ब्रीदाला कधीहि कलंक (दोष) लागलेला नाही. असा तू अकलंक आहेस. ॥धृ.॥ 

<B>जाणुनी दीन पायीं पडलों ॥ झालों आम्ही निःशंक ॥१॥ </B>
हे जाणून अतिनम्र शरण आलेला असा मी गरीब, तुझ्या पायांवकर मस्तक ठेवून, तेथे स्वस्थ पडून राहिलो असता, आम्ही शंकारहित असे होऊन गेलो.॥१॥  

<B>अनंत विश्वा आधार तूंचि ॥ दीन हीन आम्ही रंक ॥२॥ </B>
हे सद्‌गुरू दत्ता! ज्याचा अंत लागत नाही असे असीम, अमर्याद डे जग आहे. अशा ह्या जगाला आधारभूत तूच आहेस. तुझ्या सत्तेनेंच हे जग खेळते. असा तू सर्वश्रेष्ठ आहेस. अतिनम्र, क्षुद्र आणि गरीब म्हणजे जीव बुध्दि असलेले असे मायिक आम्ही तुझे दास आहोत॥२॥ 

<B>अज्ञानांध:कार दूर करितां ॥ तूंचि शुद्ध ज्ञानार्क ॥३॥</B>
आमचा अज्ञानरूपी अंधार दूर करणारा तूंच मायामलरहित पवित्र असा ज्ञानरूपी सूर्य अथवा आत्मसूर्य आहेस. ॥३॥


पद नं २१८५

<B>मिथ्या अहंकार ॥ अवधूता ॥ सर्व तुझा कारभार ॥धृ॥ </B>
करण्याचा अभिमान घेणारा हा जीवाचा अहंकार अथवा देहाभिमान हा खोटाच आहे. आत्मदृष्टीने विचार केला असता सर्व कार्य कर्ता तूंच आहेस. हे संसार कार्य, देहव्यवहार, जगकार्य वगैरे सर्व मोठा व लहान व्यवहार हे तुझेच कार्य आहे. ॥धृ.॥ 

<B>जन्म देउनी लाविला पाठी ॥ तुझाचि हा संसार ॥१॥ </B>
हे सद्‌गुरू दत्ता! तूच आम्हाला जन्म देऊन, आमच्या पाठीमागे हा संसार म्हणजे हा प्रपंच, देह व्यापार; हा दृश्य जग पसारा लावून दिलास. हा तुझाच संसार आहे. तूच याचा कर्ता आहेस. हा तुझा आत्माविलास आहे. ॥१॥  

<B>विश्वोत्पत्तिस्थितिलयासी ॥ तूंचि सर्वाधार ॥२॥</B>
हे जग उत्पन्न होणे, राहणे व नाश पावणे ह्या जगाच्या तिन्ही अवस्था यांना, सर्वांना आधारभूत तूच असा परमात्मा आहेस, तुझ्या सत्तेनेच सर्व घडामोडी होतात. ॥२॥ 

<B>पायीं पडलों सुखीं भक्ता ॥ दत्तप्रेमसागर ॥३॥</B>
हे सद्‌गुरू दत्तात्रया! मी एकनिष्ठ भावनेने तुझ्या पाया पडलो आहे. या तुझ्या पंत दासास अखंड सुख दे! दत्तगुरू तू सर्वव्यापी असा अथांग प्रेमाचा सागरच आहेस! ॥३॥






पद नं २१८६

<B>नमस्कार गुरुदत्ताला ॥ नमस्कार गुरुभक्ताला ॥धृ॥ </B>
मी या परमात्म स्वरूप सद्‌गुरू दत्तात्रयाला नमस्कार करितो! तसेच त्या दत्तगुरूचे जे भक्त आहेत त्यांनासुध्दा माझा नमस्कार! ॥धृ.॥ 

<B>अनंत शक्ति अनंत करणी ॥ नमन सत्यज्ञानानंताला ॥१॥ </B>
देह, इंद्रिय मन वगैरेकडून, तसेच जगांत अनेक प्रकारचे कार्य करणारा, चैतन्य शक्ति व या शक्तिकडून अनेक प्रकारची लीला, अगणित कार्य करून घेणाऱ्या सत्य स्वरूप, ज्ञानस्वरूप व अनंत म्हणजे अमर्याद स्वरूप अशा तिन्हि लक्षणांनी युक्त अशा दत्तप्रभूस माझा नमस्कार! ॥१॥  

<B>नमस्कार जननस्थितिलया ॥ नमस्कार या जगताला ॥२॥ </B>
जन्मणे, राहणे व मरणे ह्या जगाच्या व देहाच्या तिन्ही अवस्था आहेत. ह्या अवस्थांना पण माझा नमस्कार! आणि या दृश्य जगालाहि माझा नमस्कार! ॥२॥ 

<B>नमन अनंत बालावधूता ॥ नमन प्रेमळ दत्तगुरूला ॥३॥</B>
“साक्षीभाव टाकलेला निर्विकार ब्रह्म", असा माझा सद्गुरू बालमुकुंद यास माझा नमस्कार! आणि प्रेममय अंतःकरणाचा असा प्रेमळ दत्तात्रय गुरू या सर्वव्यापक भगवंतास माझा नमस्कार! ॥३॥


पद नं २१८७

<B>भेटला गुरु भेटला ॥ भवसिंधु हा आटला ॥धृ॥</B>
आत्मस्वरूपाची ओळख करून देणारा असा दत्तावतारी गुरू बालमुकुंद भेटला! त्या सगुण मूर्तीचे मला दर्शन झाले! त्याच्या कृपानुग्रहाने हा भासमात्र (मायारूप) संसारूपी समुद्र आटून गेला !॥ धृ.॥ 

<B>अनन्यभावें पडतां चरणीं ।॥ त्रिभुवनीं आत्मा दाटला ॥१॥</B>
सर्वत्र आत्माच आहे, अन्य काहीच नाही, या दृढ भावनेने मी सद्गुरूस शरण जाऊन, त्याच्या पायावर मस्तक ठेवून तेथे स्वस्थ पडून राहिलो असता, त्याच्या कृपेने स्वर्ग, मृत्यु व पाताळ अशा ह्या तिन्हि लोकांत म्हणजे संपूर्ण जगांत सर्वत्र आत्मा हाच देव घनदाट पसरला गेला! अशी माझी ब्रह्ममय स्थिति झाली! ॥१॥  

<B>बोधप्रकाश होतां हृदयीं ॥ अनादि बंध तूटला ॥२॥ </B>
मी सद्गुरूचा आत्मप्राप्तीचा उपदेश ऐकून, तो बोध माझ्या हृदयांत पूर्ण ठसला गेला! त्यामुळे माझ्या हृदयांत आत्मज्ञान प्रकाशित झाले असता, जिला मूळ आधार नाही अशी खोटी माया. या मायेचे बंधन ज्ञानखङ्गाने तोडले गेले! मी मायापाशांतून मुक्त झालो! ॥२॥ 

<B>भक्ति करितां दत्त प्रेमें ॥ भक्तहृदयीं प्रगटला ॥३॥</B>
आम्ही दत्तात्रय गुरूची अभेद भक्ति केली असता, तो दत्तप्रभू प्रेमानंद स्वरूपाने आम्हां भक्तांच्या हृदयांत प्रगट झाला! ॥३॥


पद नं २१८८

<B>जैसीं करणी तैंसी भरणी ॥ दोष कुणावर ठेवू नका ॥धृ॥</B>
तुम्ही जसे चांगले अगर वाईट कृत्य केले असेल, त्याचा चांगला अगर वाईट परिणाम तुम्हालाच भोगावा लागेल! त्याबद्दल दुसऱ्याला दोष देऊ नका !॥धृ.॥ 

<B>कपटाचरणीं दुःखचि आहे ॥ खूण मनींची विसरूं नका ॥१॥ </B>
जो मनांत कपट धरून आचरण करेल, त्याला निश्चितपणे त्याबद्दल दुःखच भोगावे लागेल. चांगले वागण्याचा प्रयत्न करा म्हणजे दुःख भोगावे लागणार नाही. ॥१॥  

<B>ज्याचें कुर्डे त्याच्या पुढें ॥ नाहीं किमपिही शंका ॥२॥ </B>
जो वाईट कृत्य करून वागेल तर, त्याचे वाईट फळ त्यालाच भोगावे लागेल! हे मी जे सांगितले या गोष्टीत जराहि संशय नाही. ॥२॥ 

<B>सरळ भावें दत्त भजतां ॥ मिळसी अवधूत अकलंका ॥३॥</B>
तर हे प्राण्या! शुध्द भावनेने, अगर साध्या सरळ भोळ्या भावनेने दत्तात्रय गुरूची भक्ति केली असता, तू मायामलरहित शुध्द, निर्दोष अशा दत्तस्वरूपांत मिळून एकरूपच होऊन जाशील. ॥३॥


पद नं २१८९

<B>मूढा काय तूं अभिमान धरिसी ॥ नकळत तुजला काळ ग्रासी ॥धृ॥ </B>
अरे, हे मूर्ख, अज्ञानी प्राण्या! तू "मीच देह आहे, मीच कर्ता आहे", असा या नाशवंत देहाचा खोटा अभिमान काय म्हणून धरितोस ? हे तुझे करणे व्यर्थच आहे. अरे, तुला नकळत अकस्मात हा काळ तुझ्यावर हल्ला करून, तुझ्या देहास गिळंकृत करून टाकील !॥धृ.॥ 

<B>आलासी कोठुनी जासी कोठें ।॥ नेणसी कोठें राहसी ॥१॥</B>
अरे! तू या पृथ्वीतलावर कोठून आलास ? आणि देहाला प्रेतावस्था प्राप्त झाल्यावर तू कोठे जाशील ? तसेच तू कोठे व कोठपर्यंत राहशील ? हे तू काहिहि जाणत नाहीस. ॥१॥  

<B>मिथ्या विषया सत्य मानुनी ॥ नित्य दुःख भोगिसी ॥२॥</B>
शब्द, स्पर्श, रूप, रस व गंध हे पंच विषय अनुक्रमे कान, त्वचा, डोळे, जीभ व नाक या पंच विश्वस वासनाबध्द होऊन, विषय सुखास मोहित होऊन, या विषयांना सत्य मानून, त्या विषयापासून तू नित्य दुःखच भोगितोस. लवकर जागृत हो! ॥२॥ 

<B>सत्यज्ञानानंत स्वरूप तुझें ।॥ नेणुनी व्यर्थ भ्रमसी ॥३॥ </B>
सत्य स्वरूप, ज्ञानस्वरूप व अनंत म्हणजे अमर्याद स्वरूप. अशा ह्या तिन्ही लक्षणांनी युक्त असे तुझे आत्मस्वरूप आहे. असे हे आपले स्वरूप न ओळखून, तू व्यर्थ ह्या खोट्या मायाभ्रमांत अडकून पडतोस. ॥३॥ 

<B>आत्मस्वरूप नेणतां प्राण्या ॥ महापातकी होसी ॥४॥</B>
अरे हे प्राण्या, तू आपले आत्मस्वरूप न ओळखता महापातकी होतोस. म्हणजे अहंता-ममता बाळगणारा तोच मोठे पाप करणारा असा महापातकी आहे! ॥४॥ 

<B>दत्तगुरुपदीं शरण जातां ॥ सहज मुक्त होसी ॥५॥</B>
दत्तात्रय गुरूच्या पायी एकनिष्ठ भावनेने शरण गेलो असता, तू कांही एक प्रयत्न न करिता मुक्तच होऊन जाशील. म्हणजे ब्रह्मस्वरूपांत मिळून एकरूपच होऊन जाशील व अखंड गुरुप्रेमसुख भोगशील ॥५॥


पद नं २१९०

<B>सद्‌गुरुर्ने चरणीं मज पाडिलें । तेंचि द्वैत सर्व खंडिलें ॥धृ॥</B>
आत्मस्वरूपाची ओळख करून देणाऱ्या सद्‌गुरू बालमुकुंदाने मला आपल्या चरणी पाडिले! म्हणजे त्याने स्वतःहून, माझा हात धरून, माझे डोके आपल्या पायांवर ठेविले. ताबडतोब हा मायारूप दृश्य भासमात्र संसार पसारा, असे हे द्वैत सर्व तोडून टाकिले! ॥धृ.॥ 

<B>सेवा साधन कांहीं न करितां ॥ प्रेमामृत वाढिलें ॥१॥ </B>
मी सद्‌गुरूची सेवा चाकरी, त्याची पूजा, आराधना, तसेच परमार्थ प्राप्तिसाठी अनेक कष्टमय साधना कांही न करिता मला गुरूने शुध्द प्रेमरूपी अमृताचे भोजन वाढले! ॥१॥  

<B>आपुला म्हणवुनी मुक्त करूनी ॥ काळासी दंडिलें ॥२॥</B>
तसेच सद्गुरू "तू आता माझा पुत्र झालास. तुझी सर्व जबाबदारी मी माझ्या शिरांवर घेतली आहे" असे मला आपला म्हणून पुत्रवत् प्रेम करून, अभयवचन दिले! मला मुक्त करून, म्हणजे आत्मस्वरूपांत समरस करून, काळाला शिक्षा करून त्याला हाकलून दिले. ॥२॥ 

<B>प्रेमामृत अखंड पाजुनी ॥ दत्तधामा धाडिलें ॥३॥</B>
तसेच त्या सद्गुरू बालमुकुंदाने आपले गुरुप्रेमरूपी अमृत मला सतत पाजून, माझ्या मूळघरी म्हणजे आत्मस्वरूपा ठिकाणी पाठविले! तेथे मी सतत आत्मविश्रांति घेत असतो! ॥ ३॥


पद नं २१९१

<B>किती वर्णं गुरूचा महिमा ॥ मूढ दासा दिधला प्रेमा ॥धृ॥ </B>
सद्गुरूचा महिमा, त्याचे श्रेष्ठत्व मी किती! किती! वर्णन करू ? त्याचा महिमा शब्दातीत असा अगाध आहे! तो असा की, त्या सद्‌गुरूने स्वस्वरूप प्राप्तीचे आत्मनिष्ठ शुध्द प्रेम या माझ्यासारख्या अज्ञानी भक्ताला दिले! ॥धृ॥

<B>प्रेमानंदें आपुला म्हणवी ॥ केलें पूर्ण सर्व कामा ॥१॥ </B>
त्या सद्‌गुरू बालमुकुंदाने मला मोठ्या प्रेमाने व आनंदाने आपला म्हटले! म्हणजे पुत्रवत् प्रेम देऊन, "तू माझा आहेस " असे गुरूने मला अभयवचन दिले! आणि माझ्या सर्व वासना पूर्ण केल्या! कोणतीच इच्छा राहिली नाही. ॥१॥  

<B>बोध देउनी मुक्त केलें ।॥ भेटविलें आत्मारामा ॥२॥ </B>
तसेच गुरूने मला आत्मप्राप्तीचा उपदेश सांगून, त्या बोध प्रतापाने मला आत्मस्वरूपात मिळवून समरस केले! आणि आत्मा हाच खरा देव आहे, त्याची मला भेट करून दिली. ॥२॥ 

<B>धन्य धन्य दत्तावधूत ॥ नेलें मज निजधामा ॥३॥</B>
अशाप्रकारे सद्‌गुरूने मला आत्मस्वरूप हेच आपले घर आहे, तेथे स्वतः हाती धरून नेले! असा माझा प्रेमळ सद्‌गुरू बालमुकुंद धन्य आहे! खरोखर धन्य आहे! ॥३॥


पद नं २१९२

<B>मुक्ति रे सहज मुक्ति रे ॥ करितां दत्तभक्ति रे ॥धृ॥</B>
अरे हे प्राण्या! दत्तात्रय गुरूची अभेद भक्ति म्हणजे गुरू निराळा, शिष्य निराळा न मानणे, अशी भक्ति केली असता, मुक्ति म्हणजे मोक्ष अथवा जीव आपल्या मूळस्वरूपांत मिळून जातो, अशी समरस स्थिति काही एक प्रयत्न न करिता, अनायासे प्राप्त होते रे! असा गुरुभक्तीचा महिमा अगाध आहे! ॥धृ.॥ 

<B>जनन मरण मिथ्या पाहीं ॥ संसार आसक्ति रे ॥१॥ </B>
अरे! विचार करून पाहू गेले असता, जन्मणे व मरणे हा स्वरूपावर खोटाच भास आहे. त्याचप्रमाणे या संसारांतील स्त्री, पुत्र, मित्र, गणगोत्र, घरदार, संपत्ति वगैरेबद्दल मोह उत्पन्न करून, त्या बद्दल तीव्र इच्छा बाळगणे हे खोटेच आहे रे! कारण देह, संसार, जग हे सर्व दृश्य नाशवंतच आहे रे! ॥१॥  

<B>सहजचि येणें सहजचि जाणें ॥ सहज आत्मरति रे ॥२॥ </B>
ईश शक्तीच्या योगे आपण स्वाभाविकपणे सहज स्थितीतच जन्माला येतो व स्वभाविकपणे मरतो! तसेच सदा आत्मस्वरूपांत, आत्मभोग विलासांतच न कळत रमणे हेहि सहजच घडते रे.॥२॥ 

<B>विश्व नव्हे हा चिद्विलास ॥ खोटा बंध आणि मुक्ति रे ॥३॥ </B>
डोळ्याने समोर जग दिसते तर हे जग नाहीच. हा चैतन्य शक्तीचा प्रेमखेळ आहे रे! तसेच मायापाशांत अडकणे हा बंध आहे व या मायापाशांतून सुटणे हा मोक्ष आहे. तर हे बंध व मोक्ष दोन्ही खोटेच आहेत !॥३॥ 

<B>जिकडे तिकडे सद्गुरु नांदे ॥ प्रेमळ दत्तभक्ति रे ॥४।॥ </B>
जिकडे तिकडे चोहीकडे असे सर्वत्र दत्तपरमात्माच आनंदाने वास्तव्य करून राहतो! असा दत्तभक्तिमुळे अनुभव येतो! तर अशी ही प्रेमानंद देणारी प्रेमळ भक्ति आहे रे !॥४॥


पद नं २१९३

<B>दीन मी श्वान तुझा रे दत्ता ॥ चरणीं ठेवीं सतत भक्ता ॥धृ॥</B>
हे सद्गुरू दत्तात्रया! अतिनम्र शरण आलेला मी तुझा दीन असा कुत्रा आहे रे! ह्या पंत दासास सतत तुझ्या पायापाशी आश्रयास ठेव !॥धृ॥

<B>नाहीं मागणें तुजसी कांहीं ॥ वांच्छितो सतत प्रेमामृता ॥१॥ </B>
हे दत्ता! मी तुझ्याजवळ दुसरे कांहीहि मागत नाही. फक्त मी सतत तुझे प्रेमरूपी अमृत प्राशन करण्याची इच्छा करितो! ॥१॥  

<B>नलगे भुक्ति मुक्ति मजला ॥ आत्मनिवेदनीं भक्ता ॥२॥ </B>
परमात्म्याचे ध्यान करिताना जाणीव कळा नष्ट होणे, अशी भक्ति करणाऱ्या अशा ह्या आत्मनिवेदनी भक्तांस या संसारांतील विषयसुख भोग, लौकिक सुख, तसेच परमार्थात मोक्षसुखहि मला नको. जे सुख कधी उत्पन्न होत नाही व नाश पावत नाही, तेच खरे आत्मसुख आहे. ॥२॥ 

<B>तुझा तूंचि सर्वांठायीं ॥ नाहीं ठाव दीन दत्ता ॥३॥</B>
हे सद्गुरू दत्तात्रया! तुझा तूच आंत बाहेर असा सर्व ठिकाणी आहेस. तुझ्या स्वरूपावांचून अन्य कांहीच नाही. अतिनम्र असा मी दीन भक्त, अशा ह्या पंताचा तुझ्या स्वरूपा ठिकाणी पत्ताच नाही. कारण मी तुझ्या स्वरूपाहून निराळा राहिलोच नाही. ॥३॥


पद नं २१९४

<B>जाऊं चला सद्गुरुघरा ॥ चुकवू भवाचा फेरा ॥धृ॥</B>
आपण आत्मस्वरूपाची प्राप्ति करून देणाऱ्या अशा सद्‌गुरूघरी जाऊ! अशा सद्‌गुरूच्या घरी जाणे म्हणजे मूळची स्वरूपानंद स्थिति भोगणे होय. गुरूच्या घरी म्हणजे माहेरी जाऊन, या संसारांतील दुःखद जन्म मरण येरझार चुकवू! म्हणजे गुरुकृपे स्वस्वरूपाची प्राप्ति झाल्यावर जन्ममरण फेरा टळतो! ॥ धृ.॥ 

<B>यम नियम घेऊं सांगाती ॥ वैराग्य बोध उपरती ॥ दया क्षमा आणि निजशांती ॥ टाकूया संसृती घोरा ॥१॥ </B>
गुरुघरी जाताना आपल्या संगतीत कोणकोणास घेतले पाहिजे; याचा विचार करून तशी तयारी करून आपण निघूया! तर आपण यम व नियम आपल्या संगती घेऊ 'यम' म्हणजे १. अहिंसा २. सत्य ३. अस्तेय परधनदारादिकाचे ठायी आशा उत्पन्न न होणेच अस्तेय होण. ४. ब्रह्मचर्य ५. क्षमा ६. धृति = धन धान्य पुत्र मित्र स्त्री इत्यादिकांचे रक्षण करावे हा जो मनाचा सहजधर्म त्यास दया म्हणतात. ८. आर्जव = वैदिक विधानोक्त निवृत्ति-कर्माचे ठायी सकल प्रवृत्ति-कर्माचे ठायी, सर्व धर्माधर्माचे ठायी, समस्त विषयांचे ठायी, आपणास समभाव असणेच आर्जव म्हणविते. ९. मिताहार = उदरार्थ, अन्नाने किंवा उदकाने, तृप्ति होईपर्यंत सेवन करणेच मिताहार म्हणविते १०. शौच = आपल्या शरीरात उद्भवणारे मल, उदकाने, मृत्तिकेने परिशुध्द केले तर बाह्य शुध्दि म्हणविते, ही बाह्य शुध्दि पुण्यप्रद सिध्दिदायक आहे. मनाचे ठायी किंचितहि वाईट न चिंतिता सर्वांस सर्वकाळ हितच इच्छिणेच अंतः शुध्दि म्हणविते. नियम म्हणजे नियमांग पंचक १. श्रवण = अत्यंत नम्रतेने आपल्या अनुभवास येणेजोगे वेदांत जाणणे २. लज्जा ३. मति ४. जप ५. व्रत. यम व नियम हे आपल्या सोबत घेऊ. तसेच वैराग्य = संसार आसक्ति नसणे, बोप = गुरूचा आत्मोपदेश ग्रहण करणे, उपरति = व्यवहारांत उदासीन, गुरुचरणी, भजनी आनंद भोगणे ही उपरति. दया = प्राणीमात्रांचे रक्षण करणे. क्षमा = अपराध सहन करणे. निजशांति = "तनुमनधनाशा टाकून अनुकूल, प्रतिकूल स्थितीत एकरूप राहाणेच निजशांति होय, अशा प्रकारे आपण यम, नियम, वैराग्य, बोध, उपरति, दया, क्षमा, आणि निजशांति यांना बरोबर घेऊन, या संसारांतील दुःखद, भयंकर अशा काळजी शोकास बाजूला टाकून, हा घोर दूर सारून, गुरूच्या घरी जाऊ. ॥१॥  

<B>सद्‌गुरु ध्यानीं धरूनी ॥ समूळ द्वैत मारुनी ॥ अहंतेची राख करुनी ॥ उघडूं प्रेमाचा झरा ॥२॥</B>
सद्‌गुरू बालमुकुंदास ध्यानांत वृढ धरून, 'मी' वेगळा, 'तू' वेगळा, मानणे अशा दुजेपणाचा (मायिकतेचा) मुळासकटच सर्वनाश करून, 'मी पणा', अगर देहाभिमान यांस जाळून भस्म करून, हृदयांत गुरुप्रेम प्रगट करून, त्या प्रेमाचा झुळुझुळू वाहणारा झरा याचा सर्वत्र फवारा उडवून, सर्व प्रेममय करून टाकू. ॥२॥ 

<B>बालावधूतभजनीं ।॥ सदा रमूं निरंजनीं ।॥ उन्मनी जनीं विजनीं ॥ ध्याऊं गाऊं दत्तगुरुवरा ॥३॥</B>
आणि सद्गुरू बालमुकुंदाच्या भजनानंदांत सदा रमून, मायामलरहित शुध्द अशा आत्मस्वरूपा ठिकाणी राहून, ती मूळ स्वरूप स्थिति अशी उन्मनी अवस्था म्हणजे चारी देहभाव विसरून असणे, अशी चौदेहातीत मूळ स्वरूप स्थिति आहे. या उन्मनी अवस्थेत मन स्वरूपी हारपून गेल्याने देहाचे व जगाचे भान राहात नाही, अशी उन्मनी स्थिति आम्ही या लोकांत, गावांत व अरण्यांत अशी सर्वत्र उपभोगून, सर्वश्रेष्ठ अशा दत्तात्रय गुरूचे ध्यान करून, त्याचे गुणगान करणे, स्तुतिस्तोत्रे गाणे, असे भजन करून, गुरुप्रेमसुख भोगू! ॥३॥


पद नं २१९४ (अ)

<B>शिव योगी सेवा केली ।॥ श्रीविष्णूनें ॥ शिवयोगी० ॥धृ॥</B>
सद्‌गुरूमूर्तीची पूजा, ब्रह्मानुसंधान, उत्तम शिवविद्या अथवा ब्रह्मविद्या, सद्भक्ति, सुव्रत, ही पांच किंचितही न्यूनत्व नसतां एकआचरणेच शिवयोग याचे आचरण करणारा शिवयोगी. असा विष्णु श्रीपाद दिवाण या सेवकाने सद्‌गुरूची एकनिष्ठ भावनेने सेवा केली ॥धृ.॥ 

<B>तनु झिजवूनी चंदन लाविलें ॥ प्रसन्न हृदय- कमल वाहिलें ॥ आत्मार्पण नैवेद्य दाविले ॥ तनुमनधनाची वाही लाखोली ॥१॥ </B>
त्याने अशी सेवा केली की, आपला देह सद्‌गुरू सेवेत झिजवून गुरूसेवारत असणे हेच चंदन गुरूच्या कपाळी लावून पूजा केली! आणि प्रसन्न हृदय हेच प्रफुल्लित कमळफूल सद्‌गुरूच्या मस्तकांवर वाहिले! आपला जीवभाव सद्‌गुरूचरणी अर्पण करणे हाच नैवेद्य सद्‌गुरूस दाखविला. आणि आपले शरीर, मन व संपत्ति हेच तीन पानांचे लक्ष बेलपत्र, सदगुरू हाच महादेव त्यास वाहिले! अशी दिवाणाने अंतररंग पूजा केली! ॥१॥  

<B>संसारासी लाथ मारुनी ॥ माय बंधू आप्तइष्ट त्यागुनी ॥ निष्कामें गुरुपदीं रंगुनी ॥ सहज उन्मनी भोगिली ॥२॥ </B>
या भासमात्र खोट्या संसारांस लाथ मारून, म्हणजे त्याचा त्याग करून, मोह, आसक्ति काढून, आई, भाऊ, हितकर्ते नातेवाईक वगैरेचा त्याग करून, वासनारहित होऊन, आत्मस्वरूपांत तल्लीन होऊन, गुरुकृपे सहज चौदेहातीत, तूर्यातीत पाचवी उन्मनी अवस्था म्हणजे मूळस्वरूप स्थिति त्याने भोगिली! ॥२॥ 

<B>अखंड प्रेमामृत पिउनी ॥ खेळत खेळत निरंजनीं ॥ नाचुनी नित्य सद्‌गुरु-भजनीं ।॥ प्रेमाची मात केली ॥३॥ </B>
अशा प्रकारे मायामलरहित शुध्द अशा आत्मस्वरूप ठिकाणी गुरुकृपे सहज हसत खेळत जाऊन, त्या स्वरूप स्थितीत सद्गुरू भजनांत नाचून, खेळून, सदादित गुरुप्रेमरूपी अमृत पिऊन, असे भक्तांसमवेत त्याने मनमुराद प्रेम भोगिले! खूप आनंद लुटला ।॥३॥ 

<B>साधुनी सहज सर्व प्रीयता ॥ मुगुटमणी जाहला भक्तां ॥ सहजानंदीं मिळुनी दत्ता ॥ केवल मुक्ति वरिली ॥४॥</B>
तसेच या विष्णु दिवाणाने सहज सर्वांसी प्रेमाने वागून, असा सर्वांना प्रिय होऊन, अहो! जसे डोक्यावरच्या मुकुटांवर रत्नाचा मणी मुख्य असून तो शोभून दिसतो! तसे हा सर्व भक्तांमध्ये श्रेष्ठ, शोभून दिसणारा असा भक्त होऊन गेला! असा तो भक्तांचा मुकुटमणीच झाला! आणि तो "निर्विकार, निर्विषय, त्रिपुटीरहित सद्‌गुरुप्रेम सुख भोगणे" असा सहजानंदाने या पंतासी एकरूप होऊन, केवळ एकटे एकच अशा ब्रह्मस्वरूपांत एकरूप होणे अशी ही केवळ मुक्ति तिचा त्याने स्विकार केला. ॥४॥


पद नं २१९५

<B>गुरुप्रेमा अधिकारी जाहला ॥ जगीं धन्य म्हणविला ॥धृ॥</B>
"जेव्हा साक्षीचेहि भान न राहता आपली आवड केवळ आत्मनिष्ठ होते, तेव्हा जो प्रेमप्रत्यय येतो, तेच खरे गुरुप्रेम अथवा निजप्रेम होय." असा गुरुप्रेमाचा अधिकार प्राप्त झालेला माझा भक्त विष्णु श्रीपाद दिवाण होता. ॥ धृ.॥ 

<B>शास्त्राध्ययनें वाढवी अज्ञान ॥ तो नर मुक्त न जाहला ॥ व्यर्थ गोत्यांत पडला ॥१॥ </B>
नुसत्या शास्त्रपठणाने, अनुभव नसता, कोरड्या शब्दज्ञानाने स्वरूप विसरून, देही जे 'मीपण' स्फुरते, तेच दृढ अज्ञान होय. हे शास्त्रपठण अशा अज्ञानाचीच वाढ करिते! तर असा तो शब्दज्ञानी माणूस ब्रह्मांत मिळून गेलेला असा मुक्त झालाच नाही. तर तो नर व्यर्थ मायाभ्रमांत अडकून पडला असे समजावे! ॥१॥ 

<B>तनु मन धन अर्पनी चरणीं ॥ निराभिमानी बनला ॥ तो निश्चिति पावला ॥२॥ </B>
शरीर, मन व संपत्ती ही आपली नव्हेत. ती सद्‌गुरूचीच आहेत, असे समजून, त्याची आसक्ति पूर्ण काढून, ती गुरूच्या पायी अर्पण करून जो गुरूपुत्र देहाभिमानरहित झाला त्यालाच आत्मशांति प्राप्त झाली; असे खास समजावे! ॥२॥ 

<B>योगक्षेमाची वाहतो चिंता ॥ सद्गुरु त्रिभुवनीं भरला ॥ तोचि दत्तरूपें भेटला ॥३॥</B>
अहो! तो सद्गुरू आत्माराम रूपाने स्वर्ग, मृत्यु व पाताळ त्या तिन्ही लोकांत म्हणजे सर्व ब्रह्मांडात ओतप्रोत भरलेला आहे. तोच परमात्मा प्रेमानंद भोगण्यासाठी निर्गुणाचा सगुण मनुष्यदेहधारी होऊन, दत्तात्रय गुरूच्या रूपाने मला भेटला! तो सद्गुरू माझ्या प्रपंच व परमार्थाची सर्व चिंता सतत वाहातच असतो! त्यामुळे मी चिंतारहित होऊन, गुरुप्रेमसुख नित्य भोगतो! ॥३॥


पद नं २१९६

<B>रतलों गुरुचरणीं ॥ नाहीं निजसुखा वाणी ॥धृ॥</B>
मी सद्गुरू बालमुकुंदाच्या चरणसेवेत, त्याच्या संगतीत तल्लीन झालो! त्यामुळे मला आत्मानुभवाने प्राप्त झालेल्या आनंदाची मुळीच कमतरता पडत नाही. ॥धृ. ॥ 

<B>उद्धरलों मी उद्धरितों जगा ॥ झालों मी वाणी ॥१॥ </B>
सद्गुरू बालमुकुंदाच्या कृपानुग्रहाने मी उद्धरून गेलो! मायाबंधनांतून मुक्त झालो.असा मी मुक्त होऊन, या 
जगाचाहि उद्धार करितो! असा मी पारमार्थिक व्यापार करणारा, दुकानदार वाणी झालो आहे ॥१॥  

<B>अवधूतकृपें धन्य होउनी ॥ प्रेरितो बोधवाणी ॥२॥ </B>
सद्‌गुरू दत्तात्रयाच्या कृपेने मी धन्य होऊन, म्हणजे निगुर्ण व सगुणांचा अभेद साक्षात्कार मला झाला! असा मी कृतकृत्य होऊन, मुखाने जनांना आत्मप्राप्तीचा उपदेश, ब्रह्मोपदेश सांगून, त्या बोधाची जनांना प्रेरणा (गति) देतो! ॥२॥ 

<B>दत्तावधूत प्रेमळ जननी ॥ निश्चित बाळवाणी ॥३॥</B>
प्रेममय अंतःकरणाची अशी प्रेमळ सद्‌गुरू बालमुकुंद ही माझी रक्षण करणारी आईच आहे! आपल्या मनाची सर्व चिंता दूर करणारे असे शांत सद्‌गुरू बालमुकुंदाचे अभयवचन आहे !॥३॥


पद नं २१९६ (अ)

<B>जयजय कृष्णा जयजय विठ्ठला ॥ जय विष्णू भक्त पाला ॥धृ॥</B>
हे कृष्णा, तुझा जयजयकार असो! तुझा जयजयकार असो! अशा कृष्ण व विठ्ठल स्वरूप केवळ विष्णुचा अवतार! व भक्तरक्षक अशा हे विष्णु श्रीपाद दिवाण, तुझा सर्वत्र जयजयकार असो! ॥धृ.॥ 

<B>मानवाकृति धरूनी जगतीं ॥ दाविली भक्ति लीला ॥१॥ </B>
तू मूळचा परमात्मस्वरूपच आहेस. तर मक्ति प्रेमासाठी तू या जगांत निर्गुणाचा सगुण असा मनुष्यदेहधारी होऊन, गुरूभक्तिचा प्रेमखेळ तू आपल्या भक्तांना खेळून दाखविलास. ॥१॥  

<B>निष्काम भक्ति नित्य भजनीं ।॥ चिद्विलास लीला ॥२॥ </B>
तू गुरूची वासनारहित अशी निष्काम भक्ति करून, अशा भक्तिने गुरूभजनांत नित्य रममाण होऊन, ईशशक्तीचा गुरू व शिष्याचा भक्ति प्रेमखेळ तू प्रेमासाठी उभारून, अशी चिद्विलास लीला तू प्रगट केलीस! ॥२॥ 

<B>दत्तस्वरूपीं समरस होउनी ॥ जयजयकार केला ॥३॥</B>
आणि हे माझ्या प्रेमळ भक्ता! हे दिवाण! आपल्या आत्मस्वरूपांत तू एकरूपच होऊन गेलास! तुझा विसर मला कधीहि पडणार नाही !॥३॥


पद नं २१९७

<B>पाहतां पाहतां नाहीं होती ॥ मूढ शाश्वत आपणां मानिती ॥धृ॥

<B> हे मायाधीन मायिक लोक पाहता पाहताच नाहीसे होऊन जातात. कालाधीन हे सर्वांना माहीत असतानाहि, हे मूर्ख, अज्ञानी लोक स्वतःला चिरकाल रहाणारे असे चिरंजीव मानून घेतात; हे आश्चर्यच आहे! ॥ धृ ॥ 

<B>सहज सुख दुःख भोगितां ॥ देवा निंदिती व्यर्थ वानिती ॥१॥ </B>
हे लोक संसार करीत असताना स्वाभाविकपणे सुख गेले की, दुःख तयारच असते. असे सुख दुःख भोग सतत चालूच आहे. दुःख भोगीत असताना, हे मायिक अज्ञानी जन देवाला दोषी ठरवून, त्यास भलभलते बोलून; शिव्या देतात! निंदा करितात. आणि आपल्या मनाप्रमाणे संसारातील सर्व गोष्टी जुळून आल्यावर मग "देवाने आम्हास सर्व दिले. आम्ही त्याची सेवा, भक्ती, चाकरी करितो. तर हे त्याचे फल आहे." असे म्हणून वासनाबध्द होऊन देवाची स्तुति करितात! ॥१॥  

<B>मिथ्या विषय सत्य मानुनी ॥ रात्रंदिन तळमळती ॥२॥ </B>
सर्व अज्ञानीजन 'शब्द, स्पर्श, रूम, रस व गंध, हे पंच अनित्य विषय भोगणे सत्य आहे असे मानून हे मायिक जन दुःखाने व्याकूळ होतात. त्यांना तीळमरहि शांति नसते! ॥२॥ 

<B>दत्तचरणीं शरण जातां ।॥ नित्य शांतिसुख भोगिती ॥३॥</B>
हे मायामोहित अज्ञानी जन जर या संसारातील क्षणभंगुर भासमात्र सुख याची मोह ममता त्यातुन, सद्गुरू दत्तात्रयाच्या चरणी शरण गेले असता, यांचा मायाभाव नष्ट होऊन हे लोक नित्य आत्मशांतीचे सुख भोगितात, गुरुप्रेमसुख भोगितात. ॥३॥


पद नं २१९७ (अ)

<B>कैसा विसरूं दिवाण ॥ जिवलग कसा विसरूं० ॥धृ॥</B>
जीवास आधारभूत असा प्रिय, आवडता माझा भक्त विष्णु दिवाण हा प्लेगाच्या आजारने दत्तस्वरूपी लय पावला। पण मला त्याचा विसर पडला नाही॥धृ.॥ 

<B>तनुमनधनेशी केली सेवा ॥ नाहीं पडू दिली वाण ॥१॥ </B>
या विष्णु दिवाणाने माझ्या घरी राहून, शरीराने, मनाने व धनाने अशी पूर्ण सेवा केली! कशाचीहि कमतरता पडू दिली नाही अशी त्याने रात्रंदिवस झटून माझी सेवा केली! ॥१॥  

<B>अहंममता त्यागुनी पूर्ण ॥ शीस केलें कुर्बान ॥२॥ </B>
"मी आहे, व हे सर्व माझे आहेत", अशी 'मी' व 'माझेपणाची' प्रीति. अशी 'अहंममता' हिचा पूर्ण त्याग करून, त्याने आपले शीर गुरूचरणी अर्पण केले! म्हणजे आपल्या जीवाचीहि पर्वा बाळगिली नाही. आपला जीवभाव अमर 'मीच देह आहे', असा हा मायाभाव त्याने समर्पण केला. ॥२॥ 

<B>प्रेमानंदें दत्तस्वरूपीं ॥ साधियलें निर्वाण ॥३॥</B>
आणि प्रेमने व आनंदाने दत्तस्वरूपांत निर्वाणभाव साध्य केला! ॥३॥


पद नं २१९८

<B>जयजय श्रीवरा ॥ अर्धनारीनटेश्वरा ॥धृ॥ </B>
प्रकृति व पुरूष किंवा शक्ति व शिव या रूपाने नटणाऱ्या! शक्तीचा, (मायेचा) स्विकार करणाऱ्या अशा हे दत्त प्रभू! तुझा जयजयकार असो !॥धृ.॥ 

<B>प्रकृतिपुरुषरूपें नटसी ॥ व्यापुनी चराचरा ॥१॥</B>
"जी शक्ति देहांत गुप्त आहे, तो पुरूष व जी शक्ति क्रियाशील झाली ती प्रकृति." अशा प्रकृति व पुरूषरूपाने तू या जगात चैतन्य व जडांत असा सर्वत्र व्यापून राहतोस. ॥१॥  

<B>धर्मग्लानि होतां भुवनीं ॥ घेसी अवतारा ॥२॥</B>
हे दत्ता! ज्या वेळेस या पृथ्वीच्या पाठीवर धर्म मोडकळीस येतो; लोक विषयांत रमून अधर्माचरणाने वागतात; भक्तिमार्ग बुडतो; त्यावेळी या जगांत भक्ताचे रक्षण करण्यासाठी, अधर्माचे खंडण करण्यासाठी, वेदोक्त धर्म संस्थापन करण्यासाठी, तू या पृथ्वीतलावर मनुष्य देहधारी रूपाने अवतीर्ण होतोस! ॥२॥ 

<B>राखीं दत्ता जगन्निवासा ॥ देउनी प्रेमवरा ॥३॥</B>
तर या जगात सर्वत्र वास्तव्य करून राहाणाऱ्या हे दत्तात्रया! आम्हा भक्तांना प्रेमाचा आशीर्वाद देऊन, हृदयांत तुझे शुध्द प्रेम प्रगट करून, तू आमचे रक्षण कर! ही तुझ्या चरणी नम्र प्रार्थना! ॥३॥


पद नं २१९९

<B>दश इंद्रियें मन जिंकुनी ॥ केली एकादशी ॥धृ॥</B>
हात, पाय, बाचा, उपस्थ, गुद ही पंचकर्मेंद्रिये व कान, नाक, जीभ, त्वचा, डोळे ही पंच ज्ञानेंद्रिये, अशी ही दश इंद्रिये व अकरावे मन जिंकून म्हणजे इंद्रिय निग्रह व मनोनिग्रह करणे. अशी मी खरी एकादशी केली व स्वरूपस्थिति भोगिली ॥धृ.॥ 

<B>सदा निराहार नाहीं भोग ॥ सदैव उपवासी ॥१॥</B>
सदोदित निराहार म्हणजे निर्विषय स्थिति हाच उपवास करणे तो असा की, शब्द, स्पर्श, रूप, रस, व गंध हे पंचविषय भोग न भोगणे असा मी एकादशीचा उपवास करणारा नित्य उपवासी असा आहे. ॥१॥  

<B>नाहीं भोग्य भोग भोक्ता ॥ निमग्न समरसीं ॥२॥</B>
माझ्या स्वरूपा ठिकाणी भोग्य-भोग-भोक्ता; ही त्रिपुटी नाही. मी बह्मांत पूर्ण ऐक्य पावून, त्या समरस आनंदात सदा धुंद राहतो! ॥२॥ 

<B>परब्रह्म दत्तावधूत ॥ आनंदें प्रेमरसीं ॥३॥</B>
पूर्ण अद्वय आत्मा तेच पखह्म होय. तर असा परब्रह्मस्वरूप माझा सद्‌गुरू बालमुकुंद आहे. त्याच्या कृपेने मी ब्रह्मानंदाने मस्त होऊन, गुरुप्रेमरूपी रसाची गोडी साध्य केली !॥३॥

पद नं २२००

<B>नाहीं घडीचा भरंवसा तुझा ॥ व्यर्थ गोते खासी ॥ मूढा संसारीं मरसी ॥धृ॥</B>
तुझा जगण्याचा एका क्षणाचाही भरवसा नाही. हा काळ तुझ्यावर केव्हा झडप घालून तुला गिळंकृत करेल याचा नेम नाही. तू या मायाभ्रमांत अडकून व्यर्थच जन्म मरण फेरे भोगितोस! अरे मूर्खा! खोट्या संसारात खितपत पडतोस. ॥ धृ.॥ 

<B>बाईल पोरें वंचक चोरें ॥ अभिमान धरिसी ॥ रात्रंदिन खटपटसी ॥१॥ </B>
तुझी स्त्री व तुझी लहान मुले हे तुला मोहांत अडकवून, फसविणारे ठक व तुला लुटणारे चोरच आहेत. तुझे हे कोणीही नाहीत, व तू पण कोणाचाहि नाहीस. तू आपल्या स्त्रीचा व मुलांचा मी व माझेपणाचा देहाभिमान धरून त्यांच्यासाठी रात्र दिवस खटपट करितोस. ॥१॥  

<B>कोण मी कैंचा आलों कोठुनी ॥ गति ही नेणसी ॥ पशुवत् विषयामाजीं रमसी ॥२॥ </B>
मी कोण आहे ? मी कोठून व कसा येथे आलो ? अशी ही तुझी स्थिती, तू कांहिहि जाणत नाहीस. असा तू अज्ञानी आहेस. कारण माया मोहाने भुलून तुला स्वस्वरूपाचा विसर पडला आहे. पशुदेही आहार करणे, निद्रा घेणे, काळाचे (मरणाचे) भय बाळगणे व मैथुन करणे एवढेच त्यांना कळते. या पलीकडे त्यांना काहीही कळत नाही. तू मनुष्य आहेस. देवाने तुला बुध्दि दिली आहे. तरीहि तू असा पशुप्रमाणेच वागतोस॥२॥ 

<B>जाईं गुरूसी शरण प्राण्या ॥ मुक्त आतां होसी ॥ दत्तप्रेमभरें डुलसी ॥३॥</B>
तू या संसारांतील अहंममता, मोह हे सर्व टाकून, अभिमानरहित होऊन दत्तगुरूला एकनिष्ठ भावनेने शरण जा! तर तू गुरुकृपे आताच मुक्त होशील. म्हणजे ब्रह्मस्वरूपांत मिळून एकरूपच होऊन जाशील! आणि दत्तात्रय गुरूच्या आत्मनिष्ठ शुध्द प्रेमभराने धुंद होऊन, प्रेमानंदाने डोलशील ॥३॥


पद नं. २२०१.

<B>जाऊं चला आनंदवना ॥ गड्यांनो ॥ जाऊं ॥धृ॥ </B>
हे माझ्या मित्रांनो! माझ्याबरोबर चला! आपण आनंदवनास जाऊ! म्हणजे आत्मानंदरूपी निवांत वनांत जाऊ !॥धृ.॥ 

<B>जाणुनी संसार मिथ्या पसारा ॥ विरति आणूं मना ॥ गड्यांनो ॥१॥ </B>
हा संसार, हे दृश्य जग, असा हा खोटा भासमात्र पसारा आहे, हे अनुभवाने जाणून, त्याची आसक्ती काढून, आपण आपल्या मनामध्ये वैराग्य धारण करू! ॥१॥  

<B>मृत्युग्रामी सर्वहि दृश्य ॥ सेतूं निरंजना ॥२॥</B>
दिसणारे सर्व दृश्य जग हे काळाच्या मुखातील घास आहे म्हणजे मरणाधीन असे आहे! हे जाणून या भासमात्र जगाची, या संसाराची आशा, मोह, अहंममता टाकून, आपण मायामलरहित अशा आत्मस्वरूपाचा उपभोग घेऊन, आनंद लुटू॥२॥ 

<B>सद्‌गुरु दत्त सेवुनी अनुदिनीं ।॥ करूं प्रेमपाना ॥३॥</B>
तसेच दररोज सद्गुरू दत्तात्रयाची सेवा भक्ति करून, सद्‌गुरूचे प्रेम प्राशन करून पूर्ण तृप्त होऊन जाऊ !॥३॥


पद नं. २२०२.

<B>सरलें संसाराचें काज ॥ पाहूं निरंजनींची मौज ॥धृ॥</B>
आमचे या संसारांतील कार्य करणे, देहव्यापार करणे वगैरे, सर्व समाप्त होत आले आहे. आम्ही हा देह सोडून स्वरूपीं लय पावू! आता आम्ही मायामलरहित शुध्द अशा आत्मस्वरूपाची मौज पाहू !॥धृ॥

<B>नकळत येणें नकळत जाणें ।॥ आतां तरी धरूं लाज ॥१॥ </B>
आम्हाला काही कळत नसतांनाच आम्ही या पृथ्वीतलावर जन्माला कसे आलो, हे काहीच कळत नाही तसेच येथे आयुष्य आहे तोपावेतो राहून, खेळ खेळून, कोणालाहि नकळतच येथून निघून जाऊ. म्हणजे मरण येईल. तर निदान आता तरी स्वरूप जागृति ठेवण्याची लाज घरू. ॥१॥  

<B>चौदेहातीत स्वरूप आमचें ।॥ घेऊं उन्मनीनीज ॥२॥ </B>
या संसारातील आसक्ती, अहंममता, मोह यांचा त्याग करून, स्थूल, सूक्ष्म, कारण व महाकारण या चारी देहाच्या पलीकडील आमचे मूळ आत्मस्वरूप आहे. अशी तूर्यातीत उन्मनी अवस्था अगर मूळ स्वरूप स्थिती आहे. अशी ही उन्मनी झोप आम्ही घेऊ॥२॥ 

<B>नाही बद्ध सर्वहि मुक्त ॥ प्रेमळ दत्तराज ॥३॥</B>
मायापाशांत अडकणे, असे हे मायाबंधन मुळीच नाही. माया नाहीच तर, मायाबंधन कसे असू शकेल? तर नाही. हा अनुभव आल्याने मी नित्य गुरुप्रेमरसाची गोडी चाखतो! ॥३॥


पद नं. २२०३

<B>धन्य धन्य हा अवधूतपंथ ॥ भवदरिद्री होती श्रीमंत ॥धृ॥ </B>
हा दत्तगुरूचा मोक्षप्राप्तीचा राजमार्ग श्रेष्ठ व पावन आहे! धन्य आहे! तो असा धन्य आहे की या संसारांत मायाभ्रमांने अडकून राहाणारे दुःख, पीडा, त्रास, जन्ममरण फेरे भोगणारे असे भवदरिद्री श्रीमंत होतात. म्हणजे हा मायाभ्रम जाऊन त्यांना मोक्षलक्ष्मी प्राप्त होते. ॥धृ॥

<B>शरण जातां मरण उल्लंघुनी ॥ भक्त होती सहज निश्चित ॥१॥ </B>
हा गुरुमार्ग असा आहे की. भक्त गुरूला शरण गेले असता ते भक्त गुरुकृपे काळाचे अथवा मरणाचे भय नष्ट करून, काही प्रयत्न न करिता अनायासे शांतच होऊन जातात. ॥१॥  

<B>नाहीं साधन सेवा कांहीं ॥ निरंकुश वर्तती सतत ॥२॥ </B>
गुरूवर पूर्ण श्रध्दा ठेवून राहणारे हे भक्त परमार्थ प्राप्तीसाठी साधना करणे, गुरूची सेवाचाकरी पूजा करणे, हे काहींच न करिता अकुंशरहित हत्तीप्रमाणे बेफाम (स्वैर) मर्यादाबंधन न मानणारे, स्वच्छंदपणे सतत स्वरूपात धुंद होऊन असे वागतात. ॥२॥ 

<B>नाहीं बंधन मुक्ति कैंची ॥ अवधूतप्रेमें गर्जतो दत्त ॥३॥</B>
बंधन म्हणजे मायापाशांत अडकणे. माया नाहीच. असे मायाबंधनच जर नाही, ते खोटेच आहे, तर मग मुक्ति अगर मोक्ष खरा कसा असू शकेल ? त्या दत्तात्रय गुरूच्या प्रेमाने धुंद होऊन हा पंत वर निवेदन केलेले सर्वांना गर्जना करून सांगत आहे की, अशा प्रकारे हा दत्तमार्ग धन्य आहे! ॥३॥


पद नं. २२०४

<B>जन्म घेतला याचि कारणें ।॥ जडमूढ उद्धराया ॥धृ॥ </B>
मी मूळचा ब्रह्मस्वरूपच आहे. परंतु मायाधीन, अज्ञानी व मूढ जन यांचा उध्दार करण्यासाठी म्हणजे त्यांना मोक्ष प्राप्त करून देण्यासाठी मी जन्म धारण केला आहे.॥धृ.॥ 

<B>शास्त्रागमें घात करिती ॥ दावुनी मिथ्या माया ॥१॥ </B>
शास्त्र व वेद ही खोटी माया दाखवून जीवाचा घातच करितात. म्हणजे नुसत्या शास्त्र व वेद पठणाने शब्दज्ञान होते. ॥१॥ 

<B>नाहीं पुण्य पाप वार्ता ॥ जन्म मरण वायां ॥२॥</B>
आत्मदृष्टीने विचार केला असता, पुण्य व पाप मानलेले आहेत. ते खोटेच आहेत. गुरुकृपे आत्मस्वरूपाची प्राप्ती झाल्यावर पुण्य व पाप शिल्लक उरत नाही. तसेच जन्मणे व मरणे हा स्वरूपांवर व्यर्थ खोटाच भास आहे. ॥२॥

<B>अवधूत दत्त गर्जुनी सांगतो ॥ नको सोडूं पाया ॥३॥</B>
म्हणून हा भासमात्र मायारूप दृश्य पसारा नष्ट होऊन, स्वरूप प्राप्तिसाठी, सर्व संगरहित केवळ अवधूत स्वरूप असा हा पंत तुम्हाला गर्जना करून सांगत आहे की, तुम्ही दत्तात्रय गुरूचे पाय सोडू नका! त्याची भक्ति करा! त्याच्या ध्यानात रहा व प्रेम भोगा! ॥३॥


पद नं. २२०५

<B>भजुनी सर्वेश्वरा ॥ आजी मिळलों रामेश्वरा ॥धृ॥</B>
येथे बाळेकुंद्रीस श्री शंकराचे देवालय आहे. हे जागृत स्थान आहे. त्यास रामेश्वर म्हणतात. तर सर्वव्यापी, सर्वांच्या हृदयांत राहणारा असा परमात्मा, सर्वांचा ईश्वर असा रामेश्वर त्याची अभेद भक्ती करून, त्या रामेश्वराच्या (शंकराच्या) स्वरूपांत मिळून, मी आज एकरूमच होऊन गेलो! ।॥धृ.॥

<B>अर्धनारीनटेश्वर हाचि ॥ विश्व त्याचा पसारा ॥१॥ </B>
हाच अर्धप्रकृति व अर्थ पुरुषरूमाने नटलेला ईश्वर अगर शंकर पार्वतीचे संमिश्ररूम (ऐक्यरूम) असा हा रामेश्वर. त्याचाच हा दृश्य जग पसारा आहे. ॥१॥  

<B>शिवशक्तिरूपें तोचि नटतो ॥ स्पर्श न विकारा ॥२॥ </B>
शंकर पार्वती म्हणजे शिव- शक्ती किंवा पुरुष व प्रकृति या रूपानेच तो परमात्मा रामेश्वर या जगात नटतो त्याच्या एकपणास या भेदाचा जराही स्पर्श नाही. तो मूळ स्वरूपाने आहे तसाच राहतो! त्याचे एकत्व मोडत नाही. ॥२॥ 

<B>अनन्यभावें भजतां दत्त ॥ प्रेमचि शंकरा ॥३॥</B>
सर्वत्र परमात्माच आहे, अन्य काहीच नाही, अशा दृढ भावनेने दत्तगुरूची भक्ति केली असता, या रामेश्वरास, म्हणजे सद्‌गुरू शंकरास प्रेमच वाटले !॥३॥


पद नं २२०६

<B>पाहुनी रामलिंग ॥ जाहली माझी मती गुंग ॥धृ॥ </B>
बाळेकुंद्री गावातील रामेश्वर देवालयांतील श्रीशंकराचे लिंग (आत्मलिंग) पाहून माझी बुध्दि त्याच्या स्वरूपांत धुंद झाली! माझा 'मी पणा' मी विसरून गेलो. ॥धृ.॥ 

<B>स्वयंभु शंकर रेखितां हृदयीं । जाहला भवभंग ॥१॥ </B>
मूळचा स्वतःसिध्द असलेला असा परमात्मा शंकर अगर ते ब्रह्मस्वरूप भी माझ्या हृदयांत गुरुकृपे बिंबविले असता, हा संसार अथवा हा भासमात्र द्वैतरूप दृश्य पसारा याचा नाश झाला! ॥१॥  

<B>स्मशानवासी सदाशिव हा ॥ नाहीं संसृतिसंग ॥२॥ </B>
स्मशानभूमीत सदा वास्तव्य करून, आनंदाने राहाणारा, अंगाला चिताभस्म धारण करणारा, निःसंगपणे राहाणारा, सदा कल्याणस्वरूप असा हा महादेव. याला संसाराचा संग मुळीच नाही. ॥२॥ 

<B>कृपाघन शिवसद्‌गुरु पाहुनी ॥ दत्त प्रेमें दंग ॥३॥</B>
कृपेचा केवळ वर्षाव करणारा जणू मेघच! असा पूर्ण कृपाळू परमात्मा सद्गुरू शंकर यास पाहून, हा पंत त्या सद्गुरूच्या प्रेम प्राशनाने धुंद झाला आहे !॥३॥


पद नं २२०७

<B>प्रणववाहनीं शोभे शंकर ॥ पाहीं डोळा रे ॥धृ॥</B>
अरे गुरुपुत्रा! ॐकार रूपी नंदीच्या वाहनावर परमात्मा शंकर हाच सद्‌गुरू शोभून दिसतो! हे तू आपल्या डोळ्याने (आत्मदृष्टीने) पहा रे! ॥धृ.॥ 

<B>अनंत शक्ति शोभे अर्धांगीं ।॥ भीति कळिकाळा रे ॥१॥ </B>
या शंकराची स्त्री (पार्वत्री) हीच त्याची अनंत शक्ति, म्हणजे देह, इंद्रिय, मन, बुध्दि वगैरेकडून व या जगात अनेक प्रकारे कार्य करणारी चैतन्य शक्ति अगर प्रकृति ही शंकराच्या वामांगाला बसलेली शोभून दिसते. अर्धनारीनटेश्वराला पाहून, कलीयुगांतील काळ (यम) याला सुध्दा त्याची भीति वाटते! ॥१॥ 

<B>पंचभूर्ते सहचर नांदती ॥ देउनी द्वैता टाळा रे ॥२॥ </B>
तसेच या शिवाच्या बरोबर चालणारे त्याचे सेवक पृथ्वी, आप, तेज, वायु व आकाश ही पंचमहाभूते द्वैताला टाळा देऊन, म्हणजे ही पंचमहाभूतेहि ब्रह्मच आहेत, ती शंकराहून भिन्न नाहीत, ती पंचमहाभूते शंकराबरोबर ऐक्यस्वरूपाने प्रेमानंदाने वास्तव्य करून राहतात रे॥२॥ 

<B>शुद्धाद्वैतं स्मशानवासी ॥ प्रेमवासुकी गळा रे ॥३॥ </B>
केवळ एकटा एकच ब्रह्मस्वरूप असा स्मशानात आनंदाने वास्तव्य करून राहाणारा शंकर त्याच्या गळ्यात प्रेमरूपी वासुकी सर्प आहे रे! ॥३॥ 

<B>सुंदर विरति शोभे विभूति ॥ भक्त रुंडमाला ॥४॥ </B>
त्याच प्रमाणे वैराग्य हेच भस्म त्याने आपल्या सर्वांगाला फासल्यामुळे त्याचे शरीर सुंदर शोभून दिसते! आणि त्या शंकराने प्रेमळ भक्तांच्या मुंडक्याची माळा प्रेमाने आपल्या गळ्यांत धारण केली आहे. ॥४॥ 

<B>संसृतिजटामाजीं शोभे ॥ विवेकगंगा बाळा रे ॥५॥ </B>
माझा सद्‌गुरू बालमुकुंद हाच शंकर आहे. अशा त्या शंकराच्या भासमात्र दृश्य संसाररूपी जटेमध्ये सर्वांना पावन करणारी सद्विचाररूपी गंगा नदी नित्य झुळुझुळू वाहते रे! ॥५॥ 

<B>ज्ञानोपरति सन्मुख गणपती ॥ ऐसा शंकर भोळा रे ॥६॥ </B>
आत्मज्ञानाने परमार्थ प्राप्तिसाठी उप्तन्न झालेले वैराग्य (उदास स्थिति) अशी उपरति हाच त्याचा पुत्र गणपती त्या शंकराच्या समोर बसलेला आहे. ॥६॥ 

<B>प्रेमानंदें भजतां नित्य ॥॥ दर्शन दे दत्त बाळा रे ॥७॥</B>
प्रेमाने व आनंदाने त्या शंकराची नित्य भक्ति, केली असता, तो आत्मरूपाने दर्शन देतो रे! आत्मा हाच शंकर आहे. जग हा त्याच्या शक्तीचा प्रेमखेळ आहे. असे त्याचे आंत बाहेर ऐक्यरूप आहे. असे शंकराचे दर्शन घेऊन, तू प्रेमरसाची गोडी चाख रे! ॥ ७॥




पद नं २२०८

<B>शिवशंकरा ॥ निजप्रेम बाळावरी ॥धृ॥</B>
हे कल्याणस्वरूप शंकरा! या बालकावर तुझे आत्मनिष्ठ शुध्द प्रेम आहे! तुझ्या या प्रेमाला उपमाच नाही !॥धृ.॥ 

<B>सांभाळ केला पूर्ण कृपेनें ॥ घेईं सेवा वरिवरी ॥१॥ </B>
हे सद्गुरू महादेवा! वेळोवेळी तू पूर्ण इसमे माझा सांभाळ केलास! आणि तुझी सेवा चाकरी, पूजा अर्चा, तू माझ्याकाले वरचेवर घेतच असतोस! ॥१॥  

<B>देउनी भक्ति भजन करवी ॥ सेवक या संसारीं ॥२॥ </B>
तू आम्हाला तुझी भक्ति देऊन, आमआकडून भजनसेवा करवून घेतोस! तसेच या संसारांत तू मला सेवेकरी नेमून माझ्याकडून या संसारातील कामे करणे ही सेवा तूच करवून घेतोस. तुझ्या कृपेने परमार्थात व प्रपंचांत ही सर्व तुझीच सेवा चालू आहे. ॥२॥ 

<B>सद्गुरु दत्त स्वयंभु शंकर ॥ सदा प्रेमलहरी ॥३॥</B>
सद्गुरू दत्तात्रय हा मूळचाच स्वतःसिव्द असा ब्रह्मस्वरूप महादेवच आहे. दत्त निराळा, महादेव वेगळा असा त्याच्या स्वरूपा ठिकाणी भेद नाही. त्याचा अनुभव मला आल्यामुळे माझ्या हृदयांत नित्य गुरुप्रेमाच्या लहरी उफाळून वर येतात. मी गुरुप्रेमसुख अखंड भोगित असतो !॥३॥


पद नं २२०९

<B>गुरुमायेचे उपकार ॥ आठवू किती दत्ताचे उपकार ॥धृ॥ </B>
मी गुरुआईचे, त्या दत्तात्रय गुरूचे उपकार किती! किती !! आठवू ? ।॥धृ.॥ 

<B>दीन हीन मी पदरीं पडलों ॥ केला माझा उद्धार ॥१॥ </B>
अतिनम्र शरण आलेला असा गरीब व क्षुद्र असा मी त्या गुरूच्या पदरांत पडलो असता, म्हणजे त्याच्या आश्रयाखाली राहिलो असता, त्या सद्‌गुरूने माझ्यावर कृपा करून माझा उध्दार केला! अर्थात मला मायापाशांतून मुक्त केले! ॥१॥  

<B>पायीं पडतां आपुला म्हणविलें ।॥ वाही योगक्षेमभार ॥२॥ </B>
तसेच मी त्या दत्तात्रय गुरूच्या फक्त पाया पडलो असता, त्याने प्रेमाने उचलून मला हृदयासी घट्ट धरून, आपला म्हटले! म्हणजे ... "तू आता माझा पुत्र झालास! तुझी सर्व चिंता मला लागली !" असे गुरूचे पुत्रवत् प्रेम, हे गुरूचे अभयवचन, त्याने मला दिले! माझ्या प्रपंच परमार्थाची सर्व काळजी तो नित्य वाहातच असतो! ॥२॥ 

<B>माझा मीपणा गिळुनी दत्त ॥ त्रिभुवनीं हो उदार ॥३॥</B>
त्या दत्ताने "मीच कर्ता आहे, मीच देह आहे", असा माझा हा देशाभिमान नष्ट करून, तो दत्तगुरू स्वर्ग, मृत्यु व पाताळ या तिन्ही लोकांत म्हणजे सर्वत्र उदार मनाचा असा दयाळू, कृपाळू आहे !॥३॥


पद नं २२१०

<B>गूढ सद्गुरु मूढ शिष्य ॥ प्रेम खेळ मांडिला ॥धृ॥</B>
गुह्यस्वरूप, वाचामनातीत स्वरूप असा दत्तात्रय आहे व त्याचा अज्ञानी असा मी शिष्य आहे, गुरू शिष्याचा प्रेमानंद भोगण्याचा खेळ त्या दत्ताने उभारिला आहे. ॥धृ॥

<B>पायीं पडतां आपुला म्हणवुनी ॥ कर्ता समूळ खंडिला ॥१॥ </B>
मी पाया पडलो असता, त्याने मला आपला म्हणवून म्हणजे "तू माझा आहेस" असे गुरूने अभयवचन देऊन, "मीच कर्ता आहे", असा माझा कर्तेपणाचा देहाभिमान मुळासंकटच तोडून टाकिला. ॥१॥  

<B>साक्षात्कारें सुखवुनी भक्ता ॥ द्वैतभाव दंडिला ॥२॥ </B>
तसेच आपल्या भक्ताला बोधाचा व अनुभवाचा ताळा मिळणे यास साक्षात्कार म्हणतात. असे आत्ममेटीने या भक्तास अखंड आत्मसुख देऊन, 'मी', 'तू' हा द्वैतभाव, कर्ते भोक्तेपणा अगर दुजेपणाची मनोवृत्ति यास शिक्षा करून, हाकलून दिले; म्हणजे माझा मायाश्रय दूर केला. ॥२॥

<B>अंतर्बाह्य भरतां दत्त ॥ प्रेमसिंधु खवळला ॥३॥

<B>माझ्या या देहात व बाहेर दृश्य जगांत असा सर्वत्र दत्त परमात्माच ओतप्रोत भरलेला आहे, अन्य काहीच नाही, गुरू व शिष्य अभेदरूपीच झाले! असा मला अनुभव आला असता, माझ्या हृदयांत प्रेमसागरास जणू भरतीच आली. त्यामुळे मी अमाप असे गुरुप्रेम सुख नित्य भोगितो! ॥३॥</B>
पद नं २२११

<B>आजी नवल म्यां एक देखिलें ।॥ निर्गुण तें सगुण जाहलें ॥धृ॥ </B>
आज मी एक आश्चर्यकारक नवलाची गोष्ट पाहिली! त्याचा गुरुकृपेने अनुभव घेतला! ती गोष्ट अशी की, निर्गुण म्हणजे गुणरहित, उपधिरहित असे स्वरूप, हे सगुण म्हणजे नामरूप गुण संपन्न साकाररूप झालेले मी पाहिले !॥धृ.॥ 

<B>शुद्धाद्वैत स्वसुखा लागीं ।॥ एक असुनी अनेक दिसलें ॥१॥ </B>
मायामलरहित, द्वैत नसलेले असे शुध्द एकटे एकच ब्रह्मस्वरूप हे आपला आत्मानंद भोगण्यासाठी एक असून अनेक नामरूपात्मक असे भासमात्र दिसले! ॥१॥  

<B>एकाकी न रमते म्हणुनी ॥ दृश्य द्रष्टा आपणचि बनलें ॥२॥ </B>
त्या ब्रह्मस्वरूपांस एकट्यास आनंद भोगता येईना म्हणून ते स्वतःच दृश्य व द्रष्टा आपणच झाले! ॥२॥ 

<B>देवभक्त सहज होउनी ॥ दत्तभजनीं प्रेमें डुललें ॥३॥</B>
स्वरूप देव व भक्त असे आपल्या एकांगावरच द्वैतरूप स्वाभाविकपणेच होऊन, दत्तभजनानंदात प्रेमानंदाने डुलले! आपला प्रेमानंद आपणच भोगू लागले !॥३॥


पद नं २२१२

<B>सगुण ब्रह्म मी प्रेमास्तव ॥ आकार धरिला ॥धृ॥</B>
मी मूळचाच निर्गुण निराकार असा ब्रह्मस्वरूपच आहे. परंतु, प्रेमानंद भोगण्यासाठी नाम, रूप, गुण संपन्न अशा सगुण साकारस्याने मी मनुष्य देहधारी होऊन, या पृथ्वीतलावर अवतरलो !॥ धृ.॥ 

<B>सद्गुरुसेवाधर्म मानवा ॥ आचरुनी दाविला ॥१॥ </B>
असा अवतार धारण करून, सद्गुरूची सेवा चाकरी, त्याची आराधना, भक्ति, पूजा उपासना कशी करावी, हा सद्‌गुरू सेवाधर्म मी या जगांत जनांना प्रत्यक्ष अनुभवाने आचरण करून दाखविला! ॥१॥  

<B>राहुनी संसारीं स्वरूपसागरीं ॥ बोधखेळ दाविला ॥२॥ </B>
तसेच मी या जगांत, संसारांत राहून, हा संसार अगर हे दृश्य जग ब्रह्मस्वरूपच आहे, ह्या अशा स्वरूप सागरांत मी ज्ञान खेळ प्रगट करून दाखविला! बोध्य-बोधक-बोध या त्रिपुटी रूपाने मीच होऊन असा बोध खेळ दाविला! ॥२॥ 

<B>अवधूत चंद्रोदय दत्त प्रेमसागर भरला ॥३॥</B>
जसे पौर्णिमचा चंद्र पाहून सागरास भरती येते, व तो सागर चंद्रास भेटण्यासाठी प्रेमाने उफाळून वर येतो, तसे दत्तात्रय गुरुरूपी पौर्णिमेच्या चंद्राचा चिदाकाशांत उदय झाल्यावर अगर आत्मदर्शन झाल्यावर या पंताच्या हृदयांत प्रेम सागरास जणू भरती आली. ॥३॥


पद नं २२१३

<B>सेवा करावी सद्गुरुची ॥ घ्यावी ब्रह्मानंद रुची ॥धृ॥</B>
अरे हे प्राण्या! ज्या सेवेत मी सेवा करितो, हा भाव नसून ज्या सेवेत सख्य आहे, प्रेम आहे, अशी सद्गुरूची सेवा नित्य करावी व आत्मानंदाची गोडी चाखावी.॥ धृ.॥ 

<B>तनुमनधन मानुनी मिथ्या ॥ आस नको बा संसृतीची ॥१॥ </B>
आपले हे शरीर, मन व संपत्ति ही खोटीच भासमात्र आहे. क्षणभंगुर आहे. हे मानून या संसाराच्या मोहाची आसक्ति तू मुळीच ठेवू नकोस. ॥१॥  

<B>नाहीं क्षणाचा भरंवसा सत्य ।॥ वाट धरावी निजतूर्याची ॥२॥ </B>
खरोखर या देहाचा क्षणभर जगण्याचा जराहि भरवसा नाही. केव्हा मरण येईल हे सांगता येत नाही, तर सतत सावधान राहून आपल्या तूर्य स्थितीची वाट धरावी. ॥२॥ 

<B>ब्रह्मानंदीं दत्त रमला ॥ द्वैतवार्ता केवीं कैंची ॥३॥</B>
सद्‌गुरू बालमुकुंदाची सेवा करून, त्याच्या कृपेने हा पंत आत्मानंदांत रममाण झाला! आता दुजेपणाची गोष्ट म्हणजे मी निराळा, सद्‌गुरू निराळा, जीव निराळा, ब्रह्म निराळे, ही भेदवार्ता माझ्या ठिकाणी कोणत्या रीतीने व कशी राहील ? तर नाही. ॥३॥


पद नं २२१४

<B>उन्मनी मंदिरीं निजलों रे ॥ प्रेमामृतें मी भिजलों रे ॥धृ॥</B>
अरे हे गुरुपुत्रा! मी उन्मनी मंदिरात गाढ झोपलो रे! म्हणजे स्थूल, सूक्ष्म, कारण, महाकारण हे चारी देहभाव विसरून असणे. अशी तूर्य अवस्थेच्या पलीकडील मूळस्वरूप स्थिति भोगणे हीच उन्मनी अवस्था आहे. या अवस्थेत मन स्वरूपी लय पावल्याने देहाचे, जगाचे भान राहात नाही. अशा उन्मनी अवस्थारूपी मंदिरात मी धुंद होऊन झोपलो! अशी उन्मनी निद्रा मला लागली रे! अशा मूळस्वरूप प्राप्तीमुळे मजवर प्रेमरूपी अमृताचा जणू वर्षावच झाला! त्यामुळे मी भिजून ओलाचिंब झालो !॥ धृ.॥ 

<B>सद्‌गुरु माझी प्रेमळ माता ॥ नेणतां संसारी कुजलों रे ॥१॥ </B>
सद्‌गुरू बालमुकुंद ही प्रेममय अंतःकरणाची अशी प्रेमळ माझी आईच आहे! मी हे न जाणता तिकडे दुर्लक्ष करून, त्या आईस विसरून, या नाशवंत भासमात्र संसारांत अनेक दुःखे, संकटे, पीडा, त्रास, दगदग, अतिकष्ट वगैरेंच्या यातनेने ती खितपत पडलो रे! ॥१॥  

<B>संसृतिसुख सत्य मानुनी ।॥ देहाभिमानें सजलों रे ॥२॥ </B>
आणि या संसारांतील विषयसुख, लौकिकसुख, क्षणभर दिसून क्षणांत नष्ट होणारे सुख मी खरे मानून "मीच देह आहे, मीच कर्ता आहे", अशा देहाभिमानाने मी या संसारांत सज्ज (तयार) झालो रे! त्यामुळे मला स्वस्वरूपाचा विसर पडला रे. ॥२॥ 

<B>दत्तावधूत सद्गुरुकृपें ॥ प्रेमसेवनीं धजलों रे ॥३॥</B>
परंतु सद्गुरू बालमुकुंदाच्या कृपानुग्रहाने, मी आत्मसुख भोगून, शेवटी त्या सद्‌गुरूचे आत्मनिष्ठ शुध्द प्रेम प्राशन करण्यात मी धडाडी मारली! अप्राप्य असे गुरुप्रेम मला मिळाले! म्हणजे गुरुकृपेने माझे पूर्णकाम झाले रे! ॥३॥


पद नं २२१५

<B>नेणें मी कांहीं ।॥ स्वस्थ पडलों तुझ्या पायीं ॥धृ॥ </B>
हे सद्गुरू दत्तात्रया! मी तुझ्या चरणावांचून दुसरे कांहीहि जाणत नाही. म्हणून मी तर तुझ्या पायांवर मस्तक ठेवून, तुजवर पूर्ण हवाला घालून, तुझ्या आश्रयाखाली भी स्वस्थ पडून राहिलो आहे !॥धृ.॥ 

<B>कर्तेपणा माझा मिथ्या ॥ भ्रमों दिशादाही ॥१॥</B>
वास्तविक विचार केला असता, "मीच कार्य कर्ता आहे", असा हा माझा देहाभिमान खोटाच आहे. तुझ्या सत्तेनेच या देहाकडून व या जगांत सर्व कर्मे घडतात! मी अभिमान धरून, मायाश्रमांत अडकून, या संसारांत मोहाने अंध होऊन, स्वरूप ठिकाण न सापडल्याने दाही दिशांना मी व्यर्थ भटकत फिरतो! ॥१॥ 

<B>विश्वरूप महा गूढ दिसतें ।॥ मीपणा मुळीं नाहीं ॥२॥</B>
हे सद्‌गुरू दत्ता! तुझे हे विराट, अमर्याद विश्वरूप अतिशय गुह्य व पेचात पाडणारे आहे. ते मन, बुध्दी व वाचेच्या पलीकडे आहे. त्यामुळे अशा तुझ्या या जगाचा शोध कोणासहि न लागल्याने ते स्तब्धच झाले! तेथे माझा मीपणा अगर देहाभिमान मुळीच नाही. तो खोटाच आहे. ॥२॥ 

<B>प्रेमळ दत्ता घेई पदरीं ॥ बुडवीं प्रेमडोहीं ॥३॥</B>
प्रेममय अंतःकरणाच्या अशा प्रेमळ दत्ता! मला तुझ्या पदरांत घे! आणि तुझ्या प्रेममय अशा स्वरूपरूपी डोहांत बुडवून मला एकरूपच करून टाक !॥३॥



पद नं २२१६

<B>अघटित तव लीला ॥ पाहुनी जाहलों मी खूळा ॥धृ॥</B>
सद्गुरूची कोणासहि न करिता येणारी अघटित करणी पाहून, त्याचा अनुभव घेऊन, मी त्या ब्रह्मानंद स्थितीत उन्मत्त होऊन वेडाच झालो आहे! ॥ धृ.॥ 

<B>विश्वीं ब्रह्म ब्रह्मीं विश्व ॥ डोळा देखतो डोळा ॥१॥</B>
सद्‌गुरूने माझी अशी स्थिति केली की, या अखिल जगांत ब्रह्मस्वरूप आहे! किंवा ब्रह्मस्वरूपांत जग आहे अशी समरस स्थिति. म्हणजे जगाला ब्रह्म म्हणा, अगर ब्रह्माला जग म्हणा, दोन्ही ब्रह्मस्वरूपच ऐक्यरूपच आहेत. ही स्थिति अशी की, डोळा हा दृश्य वस्तू पाहू शकतो. परंतु स्वतःला पाहाण्याला तो आंधळाच आहे. कारण तो पहाणे स्वरूप असल्याने स्वतःला कसा पाहू शकेल ? तर नाही. परंतु समरस स्थितीत डोळा हा स्वतः आपणास पाहतो! ॥१॥  

<B>देवचि भक्त भक्तचि देव ॥ ठाव न देऊळा ॥२॥</B>
तसेच या सहज स्थितीत देवच भक्त झाला व भक्तच देव झाला! देवाला भक्त म्हणा की भक्ताला देव म्हणा, सारखेच सर्वत्र देवरूपच झाले! त्यामुळे देव, देऊळ, त्या देवळाचा परिसर, तो भक्त, पूजा साहित्य अशा भेदभावाचा पत्ताच राहिला नाही. ॥२॥ 

<B>शिष्यचि गुरु गुरुचि शिष्य ॥ भजा दत्त प्रेमळा ॥३॥</B>
त्याचप्रमाणे शिष्यच गुरू झाला, व गुरूच शिष्य झाला, म्हणजे गुरू व शिष्य एकरूप झाल्याने कोणालाहि गुरू म्हणा, कोणालाहि शिष्य म्हणा, हे सर्व सारखेच. भेदच अभेदरूप झाला. अशा सहजानंद स्थितीत, जीवन्मुक्त झाल्याबरोबरहि मी गुरूमक्ति करितो, तर हे भक्तांनो! तुम्ही त्या प्रेमळ अशा दत्तास भजून प्रेमानंद मोगा !॥३॥


पद नं २२१७

<B>देई निजप्रेम ठेवीं तुझ्या पायीं ॥ हेंचि मागणें दत्ता ॥धृ॥</B>
हे सद्गुरू दत्तात्रया! मला तुझ्या पायांपाशी आश्रयांत ठेवून, तुझे आत्मनिष्ठ शुध्द असे प्रेम दे! हेच माझे तुजजवळ मागणे आहे! ॥धृ.॥ 

<B>संसार हा पाहतां दुःखद । नेई परेपरता ॥१॥</B>
हा भासमात्र संसार अनुभवाने पाहू गेलो असता, यांत तीळभरहि शांति नाही. सदा तळमळच असते! हा संसार दुःख, कष्ट देणाराच आहे. सद्गुरू दत्ता, मला तू चौथ्या महाकारण देहाची परावाचा याच्या पलीकडील, चौदेहातीत अशा आत्मस्वरूप ठिकाणी ने! संसारदुःख नष्ट होऊन मी आत्मसुखी होईन ॥१॥  

<B>आज उद्यांचा नाहीं भरंवसा ॥ पाजीं प्रेमामृता ॥२॥ </B>
या देहाचा आज अगर उद्यापर्यंत जगण्याचा भरवसा नाही. हा काळ या देहावर झडप घालून केंव्हा गिळंकृत करेल याचा नेम नाही. म्हणून तू मला तुझे शुध्द प्रेमरूपी अमृत पाज. ॥२॥ 

<B>कर्तृत्वाची भ्रांति मिथ्या ॥ भजूं प्रेमळ दत्ता ॥३॥</B>
"मीच कार्य कर्ता आहे", असा कर्तेपणाचा मायाभ्रम, हा देहाभिमान खोटाच आहे. सर्व सूत्रधार दत्तप्रभूच आहे! तोच सर्व कर्ता आहे म्हणून त्या प्रेमळ दत्ताची भक्ति करून आम्ही गुरुप्रेमसुख भोगू! ॥३॥


पद नं २२१८

<B>उत्सव तूंचि उत्साह तूंचि ॥ देईं प्रेम भक्तां ॥धृ॥</B>
हे सद्‌गुरू दत्तात्रया! आम्ही भक्त मंडळी तुझा करीत असलेला हा दत्तजयंतीचा उत्सव समारंभ तूच आहेस. हे उत्सवस्वरूप तुझेच रूप आहे. भक्तांना उत्सवांत उत्साह, आनंद देणे हेहि तुझेच स्वरूप आहे. भक्तांना आत्मनिष्ठ शुध्द प्रेम दे! ही नम्र प्रार्थना! ॥धृ.॥ 

<B>प्रेमळ माय तूं निष्ठुर नोहे ॥ सत्यज्ञानानंता ॥१॥</B>
सत्यस्वरूप, ज्ञानस्वरूप व अनंत म्हणजे अमर्याद स्वरूप. अशा तिन्ही लक्षणांनी युक्त अशा हे दत्त प्रभू! तू आपल्या भक्तांची प्रेमळ आईच आहेस! तू कधीहि कठोर अंतःकरणाची अशी निर्दय नव्हेस! ॥१॥  

<B>भीकर स्वरूप दडवुनी सद्गुरु ॥ पाजीं प्रेमामृता ॥२॥ </B>
हे सद्‌गुरू! भीति उत्पन्न करणारे काळाचे उग्र रूम तू लवकर नाहीसे करून टाक. हा दत्तजयंतीचा उत्सव आम्हा भक्तांकडून यथासांग करवून घे! आणि आम्हाला तुझे प्रेमरूपी अमृत पाजून तृप्त कर ॥२॥ 

<B>दीन हीन आम्ही पडलों पायीं ।॥ राखीं राखीं दत्ता ॥३॥</B>
हे दत्ता! अतिनम्र, शरण आलेले असे दीन व नव क्षुद्रः हलक्या मनोवृत्तीचे असे हीन, असे दीन, हीन आम्ही तुझे भक्त, तुझ्या पायांवर मस्तक ठेवून, तुजवर पूर्ण हवाला घालून, तुझ्या आश्रयाखाली स्वस्थ पडून राहिलेले आहोत! तर तू आता आम्हा भक्तांचे रक्षण कर! रक्षण कर! ! ही तुझ्या चरणी आमची नम्र प्रार्थना आहे! ॥३॥


पद नं २२१९

<B>सद्गुरु निष्ठुर कां जाहलासी ॥धृ॥</B>
हे दत्तावतारी सद्गुरू बालमुकुंदा! बाळेकुंद्री येथे प्लेगची साथ चालू आहे. रोज अनेक माणसे मृत्युमुखी पडत आहेत. तुझी भक्त मंडळी अशा प्रसंगीहि दत्तजयंतीचा उत्सव करीत आहेत. अशा संकट समयी धावून येत नाहीस. तू तर प्रेमळ असा आहेस. मग असा तू पाषाण हृदयी का झालास ॥धृ.॥ 

<B>भक्ति नको तरी भक्त कासया ॥ रमसी चिद्विलासीं ॥१॥ </B>
आम्ही दत्त उत्सा तुझी भक्ति करीत आहोत! तुला जर भक्ति नको असेल तर, मग मक्त कशाला पाहिजेत ? त्या भक्तांना का जिवंत ठेवितोस ? हे सद्‌गुरू! तू तुझ्या चैतन्य शक्तीचा जगरूपी प्रेमखेळ उभारून खेळत आहेस. ॥१॥  

<B>प्रेमास्तव द्वैत होउनी ॥ आत्मानंदीं रमसी ॥२॥</B>
प्रेमानंद भोगण्यासाठी तू दृश्य जग पसारा असा द्वैतरूप होऊन, भोग्य व भोक्ता, गुरू व शिष्य असा होऊन, आपल्या आत्मानंदांत रमतोस. ॥२॥ 

<B>बालावधूत धन्य सद्गुरु ॥ दत्तप्रेमराशी ॥३॥</B>
हे सद्गुरू बालमुकुंदा! तू खरोखर धन्य आहेस! सर्वश्रेष्ठ असा तू आहेस! तू केवळ प्रेममय, प्रेमळ असे दत्तस्वरूपच आहेस. प्रेमाची केवळ रास (पुंज) असा आहेस तर आम्हा भक्तांवर असा निष्ठुर होऊ नकोस! आमचे रक्षण कर! ॥३॥


पद नं २२२०

<B>किती प्रेमळ सद्गुरु आई ॥ भक्तासाठीं मीपण देई ॥धृ॥ </B>
माझी दत्तात्रय माऊली किती! किती !! प्रेमळ आहे की, तिच्या प्रेमास सीमाच नाही! ती अशी प्रेममय अंतःकरणाची आहे की, ती आपल्या भक्तांसाठी "मी पणा" देते! म्हणजे "मी तुझी सदैव पाठीराखी आहे." असे भक्तांस अभय वचन देते! ॥ धृ.॥ 

<B>भक्तजीवन सद्‌गुरूसी ॥ वास सदा भक्तहृदयीं ॥१॥ </B>
भक्त म्हणजे सद्‌गुरूचे जीवनच आहे! भक्तांच्या आधारावरच त्याला देवत्व प्राप्त झाले आहे! तो सद्‌गुरू आत्मरूपाने आपल्या भक्तांच्या हृदयात नेहमी वास्तव्य करून राहात असतो ॥१॥  

<B>प्रेमरूपै भक्तां राखी ॥ भरुनी उरली सर्वांठायीं ।॥२॥</B>
ती सद्‌गुरू आई आपल्या भक्तांवर प्रेम करून, अशा प्रेमख्याने भक्ताचे रक्षण करिते! ती सद्‌गुरू माऊली आंत बाहेर सर्वत्र ओतप्रोत भरून, सर्वत्रच उरलेली आहे! जेवढी भरलेली आहे, तेवढीच ती शिल्लक उरलेली आहे. ॥२॥ 

<B>प्रेमस्तन पाजिते भक्ता ॥ दत्त प्रगटला हृदयीं ॥३॥</B>
ती प्रेमळ दत्त माऊली आम्हा भक्तांना प्रेमरूपी दुग्ध पिण्याचे प्रेमस्तन नित्य पूर्ण तृप्ति होईपर्यंत पाजिते! तो दत्त प्रभू आत्मारामरूपाने माझ्या हृदयांत प्रगट झाल्याने माझे गुरूवरील प्रेम हृदयांत नित्य उचंबळून येते! त्यामुळे मी नित्य प्रेमसुख भोगितो !॥३॥


पद नं २२२१

<B>जाऊं चला रे सद्गुरुघरा ॥ लाथ मारुनी या संसारा ॥धृ॥ </B>
गुरुपुत्रांनो! या खोट्या भासमात्र, दुःखरूप संसारास लाथ मारून म्हणजे या संसाराचा पूर्ण त्याग करून, त्याची आसक्ति काढून, माझ्याबरोबर मूळची स्वरूपानंद स्थिति हेच गुरूघर आहे. त्या ठिकाणी चला. ॥धृ.॥ 

<B>अहंममता मृगांबुलहरी ॥ नाहीं शिवली परावरा ॥१॥ </B>
मी व माझेपणाची प्रीति, ही मृगजळाच्या लहरीप्रमाणे या मृगजळाप्रमाणे अहंममतेचा भास खोटाच आहे. चौथ्या महाकारण देहाची परावाचा याच्या पलीकडे, चौदेहातीत अशा आत्मस्वरूपास ह्या खोट्या मायाभासाचा जराहि स्पर्श नाही, असे ते स्वरूप सर्वांहून अलिप्त आहे.॥१॥  

<B>जनन मरण मिथ्या भ्रांति ॥ सहज मिळू स्वरूपसागरा ॥२॥ </B>
तसेच जन्मणे व मरणे हा स्वरूपांवर खोटा भासमात्र असा भ्रमच आहे. हा मायाश्रम टाकून, गुरुकृपे सहज आत्मस्वरूपरूपी सागरास मिळून एकरूपच होऊन जाऊ रे! ॥२॥ 

<B>ब्रह्मानंद नांदतो नित्य ॥ साक्षी देखे दत्तगुरुवरा ॥३॥</B>
अरे! सर्वत्र नित्यब्रह्मानंदच आहे. हा मायाभ्रम तेथे मुळीच नाही. तर तू परमात्मस्वरूप सर्वश्रेष्ठ अशा दत्तात्रय गुरूस साक्षीरूपाने पहा! म्हणजे सर्वद्रष्टा अथवा सर्वज्ञ असा आत्मा हाच दत्त आहे, हे तू अनुभव घेऊन पहा रे !॥३॥


पद नं २२२२

<B>मिथ्या संसृति मागें टाकुनी ॥ धरिले गुरुपाय ॥धृ॥</B>
हा संसार, देहव्यापार, हे भासमात्र दृश्य जग वगैरे द्वैत हे खोटेच आहेत, हे जाणून, त्याचा त्याग करून, ते बाजूला सारून, तिकडे लक्ष न देता आम्ही सद्‌गुरू दत्तात्रयाच्या चरणांचा आश्रय केला. ॥ धृ.॥ 

<B>तनुमनधन अर्पितां चरणीं ॥ चुकले अपाय ॥१॥  </B>
तसेच शरीर, मन व संपत्ति यांची आसक्ति काढून ती पूर्णपणे सद्‌गुरूच्या पायांवर अर्पण केली असता, जन्ममरण फेऱ्याचे संकट, इजा, त्रास, आपत्ति वगैरे हे असे अपाय होण्याचे टळले! ॥१॥  

<B>पायीं पडतां माझा म्हणविलें ॥ खुंटले उपाय ॥२॥ </B>
मी सद्‌गुरूच्या पायांवर मस्तक ठेवून, त्यांच्यावर पूर्ण हवाला घालून, तेथे स्वस्थ पडून राहिलो असता, सद्‌गुरूने माझा म्हणविले. त्यामुळे अनेक प्रकारचे प्रयत्न करणे, साधन सायास करणे वगैरे सर्व उपाय समाप्त झाले! आता काही कर्तव्य करणे उरले नाही. ॥२॥ 

<B>प्रेमानंदें भजतां दत्त ॥ होई भक्तमाय ॥३॥</B>
प्रेमाने व आनंदाने उल्हासित होऊन, दत्तात्रय गुरूची भक्ति केली असता, ती भक्तांचे, रक्षण, पालन, पोषण करणारी, भक्तबालकांस आत्मस्वरूपांत खेळविणारी, प्रेमदुग्ध पाजणारी आईच होते! ॥३॥


पद नं २२२३

<B>किती प्रेमळ सद्‌गुरु दत्ता ॥ भक्तासाठीं वाहसी चिंता ॥धृ॥</B>
हे सद्‌गुरू दत्तात्रया! तू किती! किती !! प्रेमळ आहेस! तू भक्तांवर प्रेम करून, त्यांच्यासाठी, त्यांच्या प्रपंच परमार्थाची सर्व चिंता सतत वाहतच असतोस. ॥ बृ.॥ 

<B>एकाकी न रमते म्हणुनी ॥ प्रगट केलें गुरुभक्ता ॥१॥ </B>
हे दत्ता! तुला एकट्यास प्रेमानंद भोगता येईना, म्हणून, तो प्रेमानंद भोगण्यासाठी तू आपल्या एकांगावर गुरू व शिष्य अशा द्वैत रूपास प्रगट केलेस. ॥१॥  

<B>नाहीं विकार निर्विकार ॥ सद्गुरु सत्यज्ञानानंता ॥२॥ </B>
सत्यस्वरूप, ज्ञानस्वरूप व अनंत म्हणजे ज्याचा शोध लाविता येत नाही, असे अमर्याद स्वरूप. अशा ह्या तिन्ही लक्षणांनी युक्त केवळ ब्रह्मस्वरूप अशा सद्‌गुरू दत्तात्रया! तू जरी द्वैतरूप झालास तरी देह, जीव, ईश्वर वगैरे निरनिराळे मानणे हा भेदविकार तुझ्या ठिकाणी मुळीच नाही. तर, तू निर्विकार आहेस. ॥२॥ 

<B>उत्सव हा तुझ्या प्रेमाचा ॥ राखीं पायीं पडलों दत्ता ॥३॥</B>
हे सद्गुरू दत्ता! आम्ही भक्त मंडळी करीत असलेला तुझा हा उत्सव तुझ्या प्रेमासाठीच, प्रेम भोगण्यास्तवच आहे. आमचा दुसरा कोणताहि हेतू नाही. आम्ही तुझ्या पायांवर मस्तक ठेवून, तेथे तुझ्या आश्रयाखाली स्वस्थ पडून राहिलो आहेत! तर तू आमचे रक्षण कर! ॥३॥


पद नं २२२४

<B>शरण गुरूसी जातां माझें ॥ मरण निवारिलें ॥धृ॥</B>
मी आत्मस्वरूपाची ओळख करून देणाऱ्या अशा सद्‌गुरू बालमुकुंदास एकनिष्ठ भावनेने शरण गेलो असता, त्या सद्‌गुरूने माझा मायाभ्रम नष्ट करून, माझी मरणाची भीति नष्ट करून टाकिली !॥धृ.॥ 

<B>बंधमोक्ष बालकथा ॥ अनुभवा आणियलें ॥१॥</B>
मायापाशांत अडकणे हा बंध आहे, व या माया बंधनातून सुटणे हा मोक्ष आहे. तर, हे बंध व मोक्ष कल्पिलेले आहेत. हे बंध व मोक्ष लहान बालकास सांगितलेल्या कल्पित कहाणीप्रमाणे खोटेच आहेत; असे सद्‌गुरूने मला अनुभवास आणून दिले! ॥१॥  

<B>सुखदुःख हे धर्म मनाचे ॥ साक्षीसी न शिवले ॥२॥ </B>
त्याचप्रमाणे सुख व दुःखभोग भोगणे हे मनाचे धर्म आहेत. हे सुख-दुःख स्वरूपा ठिकाणी मुळीच नाहीत. सर्व जाणणारा, सर्वांचा साक्षी असा आत्मा आहे. तर त्यास या सुख दुःखाचा स्पर्शहि नाही. ॥२॥ 

<B>सर्वांठायीं बालावधूत ॥ दत्तस्वरूप दिसलें ॥३॥</B>
परमात्मस्वरूप असा आंत बाहेर सर्वत्र भरला आहे. अशा दत्तस्वरूप सद्‌गुरूच्या कृपेने मला सर्वत्र दत्तस्वरूप अगर आत्मस्वरूप प्रत्ययास आले !॥३॥


पद नं २२२५

<B>आम्हीं मेलों रे मेलों रे ॥ सद्‌गुरुस्वरूपीं जगलों रे ॥धृ॥</B>
आम्ही मेलो रे! म्हणजे "मीच देह आहे, मीच कर्ता आहे", अशी देहाभिमानयुक्त जीव बुध्दि नष्ट हेच आमचे जिवंत असून मरणे आहे. असे आम्ही मेलो! आणि असे मेल्यावर सद्‌गुरू स्वरूपी जगलो रे! म्हणजे आत्मस्वरूपांत नित्य रमणे हेच आमचे जगणे होय. ॥धृ.॥ 

<B>संचित क्रियमाण प्रारब्धास ॥ सद्‌गुरुबोधें मुकलों रे ॥१॥ </B>
संचित म्हणजे पूर्वजन्मांतील पुण्य पापात्मक कर्मांचा साठा, क्रियामाण म्हणजे या देहाकडून आता करीत असलेली कर्मे. आणि प्रारब्ध म्हणजे जन्मल्यापासून मरेपर्यंत आपण जेवढे सुख, दुःख भोग भोगतो, ते चुकविता येत नाहीत. ते प्रारब्ध होय, तर सद्‌गुरू बालमुकुंदाच्या आत्मप्राप्तीच्या उपदेशाने यांना मी दुरावलो! यांना सोडून दिले. मला यांचा स्पर्शहि नाही. कर्मे करून अक्रिय, भोग भोगून अभोक्ता अशी माझी अलिप्त आत्मस्थिति झाली रे! ॥१॥  

<B>द्वंद्वातीत आनंद आमुचा ।॥ सर्वांठायीं वसलों रे ॥२॥ </B>
कर्माकर्म, धर्माधर्म, पापपुण्य, जन्ममरण, सुखःदुख वगैरे द्वंद्वे म्हणजे ह्या जोड्या असे हे द्वैत! याच्या पलीकडील आमचा स्वानंद आहे. तर अशा मूळ स्वानंद स्वरूपाने आम्ही या देहात व बाहेर दृश्य जगांत असे सर्वत्र वास्तव्य करून राहातो रे! ॥२॥ 

<B>जिकडे तिकडे बालावधूत ॥ दत्तभजनीं रमलों रे ॥३॥</B>
जिकडे तिकडे असा सर्वत्र परमात्मास्वरूप माझा सद्‌गुरू बालमुकुंदच मला ओतप्रोत भरलेला दिसतो! हा समरस स्थितीचा, गुरू शिष्याच्या ऐक्य स्वरूपाचा अनुभव
घेऊन मी दत्तात्रय गुरूच्या भजनानंदांत रममाण होऊन, नित्य गुरुप्रेमसुख भोगितो रे !॥३॥


पद नं २२२६

<B>आम्ही जगलों रे जगलों रे ॥ प्रेमानंद भोगूं लागलों रे ॥धृ॥</B>
अरे गुरुपुत्रा! आम्ही गुरुकृपे आपल्या स्वरूपात नित्य रमलो, असे आम्ही जगलो रे! असे स्वरूपात रमून, त्या स्वरूपापासून मिळणारा प्रेमानंद भोगू लागलो !॥धृ॥

<B>जन्ममृत्यु सर्वहि मिथ्या ॥ ब्रह्मानंदीं रमलों रे ॥१॥</B>
मरणे, राहाणे व हा दृश्य भासमात्र संसार, हा देह, हे जग वगैरे हे सर्व बाह्य, मायिक व खोटे आहे, हे मी अनुभवाने जाणून, आत्मानंदातच रमलो रे! ॥१॥  

<B>अनंत विश्व सगुण सद्गुरु ॥ रूप पाहुनी गुंगलों रे ॥२॥ </B>
हे अमर्याद जग. ही नाम, रूप, गुण संपन्न अशी दत्तात्रयाची सगुण मूर्तीच आहे. हे अनंत नामरूपात्मक जग विविध रूपाने नटलेले पाहून, हे सृष्टी सौंदर्य पाहून, हा दत्त परमात्मा निर्गुण, निराकार असताना हा प्रभू जगरूपाने साकार झालाच कसा! ही त्याची अघटित लीला पाहून, आश्चर्यचकित होऊन, माझी बुध्दी थक्क व धुंदच झाली रे! ॥२॥ 

<B>जिकडे तिकडे माझा दत्त ॥ रंगातीत रंगी रंगलों रे ॥३॥</B>
आत बाहेर जिकडे तिकडे सर्वत्र निर्गुण व सगुण असा माझा दत्तात्रय गुरूच आहे, हे मी अनुभवाने जाणून, विषयानंदाच्या पलीकडील जो आत्मानंद आहे, त्यात पूर्ण तल्लीन होऊन गुरुप्रेमरसाची गोडी नित्य चाखू लागलो !॥३॥





पद नं २२२७

<B>काय तुझा हा अतर्क्स महिमा ॥ सहजीं मिळविलें परब्रह्मा ॥धृ॥</B>
हे सद्‌गुरू दत्तात्रया! तुझ्या गूढ अशा शक्तीवर काहीही तर्क चालत नाही. वाचा मनास त्याचा पत्ता लागत नाही. असा तर्कातीत, कल्पनातीत तुझा महिमा अपार आहे. तुझा महिमा मी शब्दाने काय वर्णन करू? तो महिमा असा आहे की; मी काही एक प्रयत्न न करिता अनायासे "अद्वय आत्मा हेच पाह्म स्वरूप आहे, तर अशा पखह्म स्वरूपात तू मला मिळवून एकरूपच केलेस. ॥धृ.॥ 

<B>सेवासाधन कांहीं नसतां ॥ केवल मुक्ति दिधली आम्हां ॥१॥ </B>
आम्ही तुझी सेवा चाकरी केली नाही. तरी सुध्दा आम्हाला तू" जीव आपल्या मूळच्या स्वरूपी पावतो अशी केवळ शुध्द मुक्तस्थिति (ब्रह्मस्थिति) प्राप्त करून दिलीस हे तुझे श्रेष्ठत्वच आहे! ॥१॥  

<B>दीन हीन दुबळे दास ॥ सहज दाविलें निजधामा ॥२॥ </B>
त्यास प्रेमाने अति नम्र, शरण आलेल्या दीन, क्षुद्र आणि विद्या, संपत्ति आदिनी हीन, लाचार, परमार्थ मार्गात अयोग्य अशा तुझ्या दासांना तू सहज कृपेने आपल्या आत्मघरी नेलेस॥२॥ 

<B>पायीं पाडुनी धन्य जाहलों ।॥ सेवितों नित्य दत्तप्रेमा ॥३॥</B>
मी सद्‌गुरू दत्तात्रयाच्या फक्त पाया पडून धन्य झालो! म्हणजे त्याच्या कृपेने निर्गुण सगुणाचा अभेद साक्षात्कार मला झाला! असा मी कृतकृत्य झालो! त्यामुळे मी आता नित्य आत्मनिष्ठ शुध्द असे दत्तगुरूचे प्रेम सेवन करितो! ॥३॥


पद नं २२२८

<B>विसरूं नको रे दत्त ॥ सदा रहा निश्चित ॥धृ॥ </B>
तू दत्तात्रय गुरूस विसरु नको रे! त्या दत्तात्रय गुरुआईची नित्य प्रेमाने आठवण करीत जा! अशी भक्ती करून तू चिंतारहित असा शांत रहा रे म्हणजे गुरुस्मरणाने तुला आत्मशांति नित्य मिळल ॥धृ.॥ 

<B>योगक्षेमाची वाहतो चिंता ॥ सुखें रहा निवांत ॥१॥ </B>
तो दत्त सद्‌गुरू तुझ्या प्रपंच परमार्थीची सर्व काळजी सतत वाहतच असतो! तुला चिंता करण्याचे कारणच नाही. तर तू आपल्या आत्मसुखाने सदा शांत व स्वस्थ रहा! ॥१॥ 

<B>नाहीं कर्ता नाहीं भोक्ता ॥ विश्वचि दिसतें मुक्त ॥२॥ </B>
अरे! हे बघ! कर्ताच जर नाही, मग भोक्ता कसा असणार ? तर नाही. हा कर्ते भोक्तेपणा म्हणजे देहाभिमान हा खोटाच आहे. हे विश्व ब्रह्मांत मिळून गेलेल्या अशा मुक्त स्थितीतच खेळणारे दिसते. हा त्या प्रभूचा चिद्विलास आहे! ॥२॥ 

<B>समर्थ दत्त राखितो नित्य ॥ पाजितो प्रेमामृत ॥३॥</B>
वाटेल ते करण्याचे ज्यात सामर्थ्य आहे, असा दत्तात्रय गुरु तुझे नित्य सर्वत्र रक्षण करीतच असतो! आणि तो तुला आपले शुध्द प्रेमरूपी अमृत पाजितो! असा तो प्रेमळ आहे तर, तू त्याचे नित्य स्मरण करून शांत रहा! ॥३॥


पद नं २२२९

<B>चला जाऊं सद्‌गुरुघरा ॥ आग लावुनी या संसारा ॥धृ॥ </B>
आपण या संसाराला आग लावून सद्‌गुरू घरा जाऊ! म्हणजे या खोट्या, भासमात्र, दुःखद, मोहक संसाराची आसक्ति काढून, त्याचा त्याग करून, आपण मूळची स्वरूपानंद स्थिति हॅच सद्‌गुरूचे घर आहे, तेथे जाऊ. ॥धृ॥

<B>संसाराची अप्रीति गुरूसी ॥ नेई पदीं भक्त भला ॥१॥</B>
सद्‌गुरूस या क्षणभंगुर संसाराबद्दल मुळीच प्रीति वाटत नाही. तो दत्त सद्‌गुरू सदा ब्रह्मानंदातच रमणारा आहे. म्हणून तो स्वतः योग्य अशा सद्भक्तांना आपल्या स्वरूपा ठिकाणी नेतो. ॥१॥  

<B>प्रेमाची ही जात खोटी ॥ नुरवी मिथ्या आपपरा ॥२॥</B>
प्रेमाची जात अगर प्रेमानंद भोगणारा हा वर्ग शुध्द प्रेमाने वेडा झालेला असतो! असे प्रेमळ भक्त निःस्वार्थपणे एकमेकांवर प्रेम करितात! असा प्रेमळ, प्रेमभुकेला माझा सद्‌गुरू आहे. तो आपले व परके असा खोटा भेद उरू देत नाही. ॥२॥ 

<B>प्रेमळ दत्त भक्ताभिमानी ॥ प्रेमें भजूं त्या सद्‌गुरुवरा ॥३॥</B>
आपल्या भक्तांचा स्वाभिमान बाळगणारा, भक्तांवर प्रेम करणारा, प्रेममय अंतःकरणाचा असा प्रेमळ दत्तगुरु आहे.तर आपण त्या अशा सर्व श्रेष्ठ सद्‌गुरू दत्तात्रयाची प्रेमानंदाने भक्ति करू! नित्य गुरुप्रेमरसाची गोडी चाखू. ॥३॥


पद नं २२३०

<B>गुरुपदीं मस्तक पडलें । तेंचि कैवल्यसुख भोगिलें ॥धृ॥</B>
ज्या वेळेस मी सद्गुरू बालमुकुंदास एकनिष्ठ भावनेने शरण जाऊन, त्याच्या पायावर माझे मस्तक ठेविले व तेथेच त्याच्या आश्रयाखाली स्वस्थ पडून राहिलो असता, त्याच वेळेस मी कैवल्य सुख भोगिले! म्हणजे स्वस्वरूपाची अखंड भेट तेच कैवल्य होय. अशा त्या कैवल्याचे आत्मसुख मी गुरुकृपे भोगिले! ॥ धृ ॥ 

<B>नाहीं साधन सेवा कांहीं ॥ निजप्रेमसुख जोडिलें ॥१॥ </B>
परमार्थ प्राप्तीसाठी अनेक प्रयत्न करणे, तसेच सद्‌गुरूची सेवा चाकरी, मक्ति, पूजा करणे वगैरे मी काहीहि केले नाही. तरी, सद्‌गुरू कृपेने आत्मनिष्ठ शुध्द प्रेमापासून मिळणारे सुख मी सहज प्राप्त करून घेतले ॥१॥  

<B>दत्तावधूत धन्य सद्‌गुरु ॥ विश्वचि चैतन्यरूपें दिसलें ॥३॥</B>
सद्‌गुरूच्या नुसत्या अभयवचनाने मी मुक्त झालो! म्हणजे केवळ सद्गुरूच्या प्रतिज्ञापूर्वक बोलण्याने मी श्रध्दापूर्वक ब्रह्मास्वरूपात मिळून एकरूपच होऊन गेलो! त्यामुळे मला आता जन्मणे व मरणे हे शिल्लक उरलेच नाही. ॥२॥ माझा सद्‌गुरू बालमुकुंद हा खरोखर धन्य आहे! की, त्याच्या कृपानुग्रहाने मला हे जगच आत्मरूपाने दिसले !॥३॥


पद नं २२३१

<B>गुरुपदीं नित्य जगलों ॥ भजनरंगी रंगलों रे ॥धृ॥</B>
अरे गुरुपुत्रा! सद्‌गुरूच्या कृपा प्रसादाने मी नित्य गुरूपदी जगलों रे! म्हणजे आत्मा हाच गुरु आहे तर अशा आत्मस्वरूपांत नित्य राहून मी जगलों! अखंड स्वरूपांत रमून दत्तात्रय गुरूच्या भजनानंदांत मी पूर्ण रंगून गेलों रे ॥धृ.॥ 

<B>मिथ्या जीवभाव टाकुनी ॥ परब्रह्म जाहलों रे ॥१॥ </B>
"मीच कर्ता भोक्ता आहे, मीच देह आहे, असा देहाभिमान धारण करणारा जीव आहे, व ईश्वर निराळा आहे, अशी जीवाची खोटी भावना, हिचा त्याग करून मी स्वतः "अद्वय आत्मा तेच पखा होय." असा परब्रह्मस्वरूप मी होऊन गेलों रे! ॥१॥  

<B>एकदेशीची भ्रांति गेली ॥ सर्वांठायीं भरलों रे ॥२॥ </B>
हा देह माझा आहे, हे जग आपले आहे, असा एकाच दिशेने वाटचाल करणारा, असा मायाभ्रम यालाच एकदेशीपणा म्हणतात. तर स्वस्वरूप प्राप्तिमुळे हा माझा खोटा मायाभ्रम निघून गेला! माझ्या या देहात व बाहेर दृश्य जगांत असे आत बाहेर सर्वत्र स्वस्वरूपाने मीच व्यापक झालों रे ॥२॥ 

<B>दत्तावधूत प्रेमळ सद्गुरु ॥ प्रेमसागरीं बुडलों रे ॥३॥</B>
प्रेममय अंतःकरणाचा असा माझा प्रेमळ सद्‌गुरू बालमुकुंदच आहे! त्याच्या कृपेमुळे मी प्रेममय अशा स्वरूप सागरांत बुडून समरस झालों !॥३॥


पद नं २२३२

<B>जयजयकार करा ॥ दत्ताचा० ॥धृ॥</B>
या दत्तात्रय देवाची स्तुति करून, मोठ्याने एकत्रितपणे त्याच्या नामाचा जयघोष करा! ॥ धृ.॥ 

<B>परब्रह्म तो बोधरूपें ॥ प्रगटला खरा ॥१॥</B>
तो दत्तात्रय गुरू हा सर्वज्ञ, सर्वसाक्षी असा आत्मारामच आहे! तो स्वतः खरोखर बोधरूपाने प्रगट झाला! बोधाचा व अनुभवाचा ताळा मिळणे म्हणजे साक्षात्कार. असा तो सद्‌गुरू बोधस्वरूपाने भक्तहृदयी प्रगटला! ॥१॥  

<B>सद्गुरुरूपें प्रगटुनी जगीं ।॥ दाविला प्रेमझरा ॥२॥ </B>
तो परमात्मस्वरूप सद्गुरू भक्तांच्या कल्याणासाठी, त्यांचा उध्दार करून आपले शुध्द प्रेम देण्यासाठी, साठी, स्वतः मनुष्यदेहधारी अशा सगुणरूपाने, म्हणजे अशा सद्‌गुरू रूपाने या जगात प्रगट होऊन, भक्तांना आत्मप्राप्तीचा उपदेश सांगून, त्याच्या हृदयांत सारखे शुध्द प्रेम पाझरणे असा शांति देणारा प्रेमरूपी झरा प्रगट करून दाखविला. ॥२॥ 

<B>दत्तावधूत भक्तवत्सल ॥ पाहीं परावरा ॥३॥</B>
दत्तावतारी माझा सद्गुरू बालमुकुंद हा भक्तांचा पाठीराखा आहे. तो चौथ्या महाकारण देहाची पराबाचा याच्या पलीकडील, चौदेहातीत आत्मारामच आहे! ॥३॥


पद नं २२३३

<B>गुरुभजना जो नर विकला ॥ तोचि संसारासी मुकला ॥धृ॥</B>
जो पुरूष दत्तात्रय गुरूच्या भजन भक्तीत रंगून, त्या सद्‌गुरूभक्तिस पूर्ण विकला गेला, म्हणजे त्याच्या पूर्ण स्वाधीन झाला आहे, तो पुरूष डोळ्यापुढे दिसणारे सर्व दृश्य जग, प्रपंच, देहव्यापार, हा व्यवहार पसारा अशा ह्या भासमात्र, मायिक, द्वैतरूप संसारास तो अंतरला. म्हणजे त्याचा मायाश्रम निघून गेला म्हणून समजावे. ॥धृ.॥ 

<B>मीपणा अर्जुनी सद्गुरुचरणीं ।॥ विषयभोगी जो थकला ॥१॥  </B>
ज्याने देह, संपत्ति, पुत्र, स्त्री, संपत्ति वगैरेचा अभिमान बाळगणे, असा हा देहाभिमान सद्गुरू दत्ताच्या पायांवर अर्पण करून, जो शब्द, स्पर्श, रूप, रस व गंध या पंच विषय उपभोगण्यात थकून गेला आहे, म्हणजे त्या विषय भोगाचा ज्याला वीट आला आहे. ॥१॥  

<B>शास्त्राध्ययनें मुक्त म्हणवितां ॥ निजसुखासी चुकला ॥२॥</B>
जो सांख्य, योग, न्याय, वैशेषिक, मीमांसा व वेदांत ही सहा शास्त्रे आहेत. यांच्या अभ्यासाने, पठणाने, आत्मानुभव न घेता, नुसत्या कोरड्या शाद्विक ज्ञानाने, "मी मुक्त झालो! म्हणजे मी ब्रह्मांत एकरूप झालो! असे म्हणणारा शद्वज्ञानी, तो आपल्या आत्मसुखांत चुकला म्हणून समजावे. ॥२॥ 

<B>अनन्यभावें भजतां दत्त ॥ सद्‌गुरुद्वारीं ठाकला ॥३॥</B>
भक्ताने सर्वत्र परमात्माच आहे, अशा दृढ निश्चयाने दत्तात्रय गुरूची भक्ति केली असता, सद्‌गुरूद्वारांत ठाकला म्हणून समजावे! सद्‌गुरू द्वारी म्हणजे मनाच्या मुळाशी अथवा आत्मस्वरूपरूपी दारात जाऊन धडकला! तेथे तो उभा राहिला! ॥३॥




पद नं २२३४

<B>प्रेम गुरूचें वर्णं मी कायी ॥ धन्य धन्य ही सद्गुरु आई ॥धृ॥ </B>
माझ्या दत्तावतारी सद्‌गुरू बालमुकुंदाने मला आत्मनिष्ठ शुध्द प्रेम दिले! त्या प्रेमाचे मी शब्दाने काय वर्णन करू? त्या प्रेमास उपमाच नाही! खरोखर माझी सद्‌गुरू माऊली धन्य आहे! धन्य आहे! तिने मला पुत्रवत प्रेम दिले! ॥धृ॥

<B>अंकीं घेउनी निःशंक केलें ॥ ठेविलें मजला नित्य पायीं ॥१॥ </B>
मला अनुग्रहित करण्यासाठी, आपल्या मांडीवर बसवून, अनुग्रह देऊन, मला आत्मप्राप्तीचा बोध सांगून, माझ्या मनातील सर्व शंका, कुशंका काढून, माझा मायाभ्रम दूर करून, मला शंकारहीत असे केले! आणि मला आपल्या पायाजवळ नित्य आश्रयास ठेविले! ॥१॥  

<B>तीर्थप्रसाद देउनी हस्तें ॥ आलिंगिलें प्रेमबाहीं ॥२॥ </B>
सद्‌गुरू आपल्या हाताने माझ्या मुखात आपला उच्छिष्ट तीर्थ व प्रसाद घालून मला प्रेमरूपी दोन्ही बाहूंनी कवटाळून दृढ आलिंगन दिले! म्हणजे त्या तीर्थ प्रसादाने मला स्वस्वरूप अनुभवास आणून दिले! ॥२॥ 

<B>माझा मीपणा समूळ हरिला ॥ दत्त प्रगट भक्तहृदयीं ॥३॥</B>
सद्‌गुरू माझा म्हणजे "मीच कर्ता भोक्ता आहे," असा देहाभिमान अगर जीव बुद्धि मुळासकटच नाहीशी करून टाकितो! असा तो प्रेमळ बालमुकुंद दत्त गुरुच आहे. तो भक्तांच्या हृदयात प्रेमरूपाने प्रगटच आहे. ॥३॥


पद नं २२३५

<B>प्रेमळ माझी सद्‌गुरुमाय ॥ चरणीं पडतां चुकला अपाय ॥धृ॥ </B>
माझी प्रेममय अंतःकरणाची अशी, अति प्रेमळ सद्‌गुरू बालमुकुंद आई आहे. मी तिच्या पायावर मस्तक ठेवून, तेथे त्याच्या आश्रयाखाली स्वस्थ पडून राहिलो असता, त्याच्या कृपेने माझे या संसारातील जन्ममरण फेऱ्याचे संकट टळले गेले. ॥ धृ ॥ 

<B>आपुला म्हणवुनी धन्य केलें ॥ नाहीं उरले अन्य उपाय ॥१॥ </B>
त्या सद्‌गुरूने मला आपला म्हणवून धन्य केले. माझ्या प्रपंच परमार्थाची सर्व जबाबदारी गुरूने आपल्या शिरावर घेऊन, निर्गुण व सगुणाचा अभेद साक्षात्कार मला करून दिला. त्यामुळे आता परमार्थ प्राप्तीसाठी इतर साधनसायास करणे शिल्लक उरले नाही. ॥१॥  

<B>प्रेमभरें मज अंकीं घेतलें ॥ दावियला निजानंदठाय ॥२॥ </B>
यासाठी प्रथम सद्गुरूने मला अनुग्रह देण्यासाठी प्रेमाने गहिंवरून, पुत्रवत् आपल्या मांडीवर घेतले! व मला आपला आत्मानुभव दिला. ॥२॥ 

<B>बालावधूत धन्य सद्गुरु ॥ नित्य दत्त गुरुगुण गाय ॥३॥</B>
माझा सद्‌गुरू बालमुकुंद हा खरोखर धन्य आहे. त्याच्या कृपानुग्रहाने मी अखंड स्वरूपात रमून, नित्य दत्तात्रय गुरूचे गुणगान (स्तवन) करितो. ॥३॥


पद नं २२३६

<B>कर्दळीग्रामवासी स्वयंभु शंकरा ॥ मर्दुनी द्वैतदैत्य राखीं चरणकिंकरा ॥धृ॥</B>
बाळेकुंद्री गावात वास्तव्य करून राहाणाऱ्या, मूळचे स्वतः सिध्द अशा हे शंकरा! दृश्य जगाचा विलास व आत्मा निरनिराळे मानणे, हाच द्वैतरूपी राक्षस यास ठार करून तुझ्या पायी शरण आलेल्या अशा शरणागत दासाचे तू रक्षण करितोस. ॥धृ॥

<B>गुप्तगंगा वास नित्य चरणसंनिधी ॥ तप्त जना तृप्त करी विन्मुख न कधीं ॥ आप्त तूंचि आर्त जना नित्य दयानिधी ॥ सुप्त जना मुक्त करिसी रामईश्वरा ॥१॥ </B>
हे रामेश्वरा, तुझ्या पायापाशी नित्य गुप्त गंगा (पाताळ गंगा) नेहमी वास्तव्य करून राहते. संसारात दुःख निवारण करून, दुःखी जनांना तू संतुष्ट करितोस! तू त्याच्या पाठमोरा अगर तोंड फिरविलेला असा विन्मुख कधीही होत नाहीस, तू त्या लोकांचा नातेवाईक आहेस. तसेच पारमार्थिक तळमळ असलेल्या व देव भेटीसाठी आतूर झालेल्या अशा आर्त जनांसाठी तू दयेचा सागर आहेस. आणि मायानिद्रेत घोरत पडलेल्या अशा आत्मविन्मुख लोकांनाहि तू मुक्त करितोस. ॥१॥ 

<B>रुद्रभूमी शुद्ध पाहुनी वास करिसी ॥ भद्र मंटपीं सिद्ध प्रणवरूपें राहसी ॥ रुद्रघोषं उद्धरिसी क्षुद्र जनासी ॥ त्वद्रूपीं प्रीति अर्धचंद्रशेखरा ॥२॥</B>
खडतर तपश्चर्या जेथे झालेली आहे, अशी पवित्र भूमि बाळेकुंद्री गाव पाहून तू येथे नित्य वास्तव्य करून राहतोस. तू शुभ, कल्याणकारी अशा या विश्वव्यापी मंडपात मूळचा स्वतःसिध्द असलेला ॐकार अथवा ब्रह्मस्वरूपाने तू सर्वत्र राहतोस. महारुद्राध्यायाच्या पठणाच्या ध्वनीने तू पापी, दोषी अशा क्षुद्र जनांचा उध्दार करितोस. त्यांना मुक्त करितोस! आपल्या मस्तकावर अष्टमीचा अर्धचंद्र धारण करणाऱ्या हे शंकरा! मला तुझ्या आत्मस्वरूपात रमण्याची फार आवड आहे॥२॥ 

<B>भक्तभजनी नृत्य करिसी मृत्युहारका ॥ विरक्त जनां मुक्ति देसी भृत्यतारका ॥ नित्य प्रेममुक्ति दे चित्तजमारका ॥ सत्यज्ञानानंत दत्ता विधिहरीहरा

<B>॥३॥</B>
काळाचे निवारण करणाऱ्या अथवा भक्तांची मरणाची भीती नष्ट करणाऱ्या हे शंकरा! तू भक्ताच्या भजनात प्रेमानंदाने नाचतोस! भक्ताचा उध्दार करणाऱ्या हे शंकरा! तू कोणतीच इच्छा नसलेले असे निरिच्छ, म्हणजे वैराग्य धारण करणाऱ्या जनाना मुक्ति (मोक्षसुख) प्राप्त करून देतोस! चित्तज मारकाज म्हणजे (चित्त- मनोवृत्ति विकार, भावना राग इत्यादीचे अधिष्ठान हृदय) यात उत्पन्न होणारे सर्व विकार अथवा भेद या सर्वांचा नाश करणाऱ्या! सत्यस्वरूप, ज्ञानस्वरूप व अनंत म्हणजे अमर्याद स्वरूप अशा तिन्ही लक्षणांनी युक्त अशा ब्रह्मस्वरूप हे दत्तात्रया! तूच रामेश्वर (सद्गुरू शंकर) आहेस तर आम्हाला नित्य प्रेमानंदरूपी भोजन दे! ही तुझ्या चरणी नम्र प्रार्थना! ॥३॥


पद नं २२३७

<B>मृत्युजंय आम्ही ॥ सदा रमतों परब्रह्मीं ॥धृ॥ </B>
गुरुकृपे काळाला जिंकणारे असे आम्ही मृत्युंजय (सद्‌गुरू शंकरच) आहोत! आम्ही सदा सर्वव्यापक अशा आत्मस्वरूपांतच रमतो. ॥ धृ.॥ 

<B>नाहीं आम्हां कर्माकर्म ॥ वागतों स्वधर्मी ॥१॥</B>
आम्ही नित्य स्वधर्मीच वागतो! म्हणजे स्वरूपानंदात सदा डुलत राहणेच स्वधर्म आहे. अशा आत्म धर्मानेच आम्ही वागतो! त्यामुळे आम्हाला हे विधियुक्त कर्म आहे, हे निषिध्द कर्म आहे, असे विधिनिषेध कर्म अथवा पुण्य व पाप कर्म हे दोन्ही ही आमच्या ठिकाणी राहिले नाहीत. ॥१॥  

<B>कल्पित बंध मुक्ति जाणुनी ॥ झालों निष्कामी ॥२॥</B>
मायापाशांत अडकून पडणे हा बंध आहे; आणि या मायाबंधनातून सुटणे हा मोक्ष आहे. हे बंध व मोक्ष आमच्या स्वरूपाठिकाणी मुळीच नाहीत. हे कल्पिलेले असे खोटे व भासमात्र आहेत. हे मूळचे नव्हेत. बंधच जर नाही तर मोक्ष खरा कसा असणार ? तर नाही. हे मी अनुभवाने जाणून घेतल्यामुळे, मला कोणतीच इच्छा राहीली नाही. असा मी निरीच्छ झालो आहे. ॥२॥ 

<B>दत्तावधूत सद्‌गुरु भला ॥ खेळतों निजप्रेर्मी ॥३॥</B>
सर्वश्रेष्ठ, थोर असा माझा सद्‌गुरू बालमुकुंद आहे! त्याच्या कृपेने मी या जगात आत्मनिष्ठ शुध्द अशा प्रेमरूपी रसाची गोडी चाखून आनंदाने खेळतो. ॥३॥


पद नं २२३८

<B>लाथ मारुनी या संसारा ॥ वरिलें आजी सद्‌गुरुवरा ॥धृ॥ </B>
भासमात्र दृश्य, खोटा प्रपंच, देहव्यापार, हा जगपसारा अशा ह्या संसारास लाथ मारून, म्हणजे संसारासंबंधीची सर्व आसक्ति, मोह ममता काढून, असा त्याग करून आज मी सर्वश्रेष्ठ अशा सद्‌गुरू दत्तात्रयाचा स्विकार केला आहे. ॥धृ.॥ 

<B>नाशवंत हें जग देह ॥ जाणुनी गेलों तूर्यघरा ॥१॥ </B>
गुरुकृपे हे दिसणारे जग, हा देह, हा संसार वगैरे दृश्य पसारा, क्षणांत नाश पावणारा
असा नाशवंत आहे. हे मी अनुभवाने जाणून तूर्यघरी गेलो! तूर्य स्थितित मनाची क्रिया असते. बोधाचे भान असते. ॥१॥  

<B>त्रिधामाची करुनी रांगोळी ॥ मिळलों साक्षी परात्परा ॥२॥ </B>
या तूर्य घरी असा गेलो की, प्रथम स्थूल, सूक्ष्म, कारण हे तीन देह व यांच्या अवस्था अनुक्रमे जाग्रत, स्वप्न व सुषुप्ति असे हे तिन्ही धाम मायिक व भासमान आहेत, तर अशा ह्या त्रिधामाचा मुळासकटच नायनाट करून चौथ्या महा कारण देहाची तूर्य अवस्था, हिचा मी अनुभव घेऊन, नंतर परावाचेच्या, चौदेहाच्या पलीकडील सर्वसाक्षी, सर्वज्ञ असा आत्मा आहे, त्या ठिकाणी जाऊन, त्या आत्मस्वरूपांत मिळून एकरूपच होऊन गेलो! ॥२॥ 

<B>दत्तगुरूनें दिधला प्रेमा ॥ व्यापुनी उरलों परवरा ॥३॥</B>
अशा प्रकारे दत्तात्रय गुरूने मला आपला आत्मनिष्ठ शुध्द प्रेमा दिला! त्याच्या कृपेमुळे परावाणीच्या पलीकडील श्रेष्ठ आत्मस्वरूप आहे. तर आंत बाहेर सर्वत्र असा मी व्यापक होऊन, स्वस्वरूपाने माझा मीच शिल्लक उरलो! जेवढा व्यापक झालो! तेवढाच शिल्लक उरलो! ॥३॥



पद नं २२३९

<B>सद्‌गुरुद्वारींचें श्वान आम्ही ॥ दत्तनाम भुंकतों ॥धृ॥</B>
आम्ही सद्‌गुरूच्या दारांत लोळणारे, त्याचा प्रेम तुकडा खाणारे असे सद्‌गुरू दत्ताचे श्वान आहेत! आम्ही त्या सद्‌गुरूच्या अंगणात लोळून, खेळून, दत्तगुरू, दत्तगुरू, जय दत्तगुरू! असे गुरू, गुरू, म्हणून दत्तनाम भुंकीत असतो! असे आम्ही सद्गुरू द्वारीचे चाकरच आहोत! ॥ धृ.॥ 

<B>भक्ताभिमानी अवधूत सद्गुरु ॥ निःशंक वर्ततों ॥१॥  </B>
तो दत्त सद्‌गुरू आपल्या भक्तांचा स्वाभिमान बाळगणारा, भक्तांवर प्रेम करणारा, भक्तांचा योगक्षेमभार वाहाणारा असा भक्ताभिमानी आहे! त्याचा प्रत्यक्ष आम्हांस अनुभव आल्यामुळे बेफिकीर - पणे राहून, कोणतीच कल्पना अगर शंका नसणे असे शंकारहित आम्ही वागतो. ॥१॥  

<B>नाहीं चिंता सद्‌गुरुभक्ता | भजनरंगीं रंगतों ॥२॥</B>
जो सद्गुरूचा खरा एकनिष्ठ भक्त आहे, अशा भक्ताची तो दत्तगुरू सतत सर्व काळजी घेत असल्याने अशा सद्‌गुरू भक्तांस कसलीही चिंता मुळीच राहात नाही. असा गुरुभक्त दत्तगुरूच्या भजनानंदांत पूर्ण रंगून जातो! ॥२॥ 

<B>मुक्तस्वरूप पाहुनी जगत् ॥ दत्तप्रेमें डुलतों ॥३॥</B>
हे जे दृश्य भासमात्र जग दिसते, ते जग नसून, मुक्त स्वरूप म्हणजे नित्यमुक्त असे ब्रह्मस्वरूपच आहे. ते आपल्या ब्रह्मानंदांतच प्रेमाने खेळते! जग म्हणजे त्या दत्तप्रभूचा प्रेमा भोगण्यासाठी चिद्विलास प्रगट झाला आहे. याचा अनुभव घेऊन हा पंत दत्तगुरूचे प्रेम प्राशन करून, त्या प्रेमानंदाने धुंद होऊन डोलतो! ॥३॥


पद नं २२४०

<B>पहातां विश्वाभास ॥ सर्व मृत्यूचा हा ग्रास ॥धृ॥</B>
आत्मदृष्टीने विचार करून पाहू गेले असता, हा जगाचा भास खोटाच आहे! हे जग नाशवंतच आहे. जे, जे दिसते ते सर्व नाश पावते. हे भासमात्र सर्व जग हा काळाच्या मुखातील घास आहे! ॥धृ.॥ 

<B>अनंतरूपें नटतें विश्व ॥ शुद्ध चिद्विलास ॥१॥</B>
अनेक नाम रूपाने, अशा सगुणरूपाने हे सर्व जग नटते, वेषधारी होते. परंतु हा शुध्द चिद्विलास आहे म्हणजे मायामलरहित असा शुध्द ईशशक्तीचा जगरूपी प्रेम खेळ आहे. तो प्रेमानंद भोगण्यासाठीच प्रगट झाला आहे ॥१॥  

<B>आत्मस्वरूप पहातां सर्व ॥ नाहीं द्वैताभास ॥२॥ </B>
ज्ञानदृष्टीने विचार करून पाहू गेले असता, सर्वत्र आंत बाहेर एकटे एकच असे आत्मस्वरूपच आहे! हा दिसणारा भासमात्र दृश्य जग पसारा असे हे द्वैतरूप मुळीच नाही. ॥२॥ 

<B>सर्वांठायीं पाहुनी दत्त ॥ धरिली सद्‌गुरुकास ॥३॥</B>
आपल्या या देहात हृदयांत व बाहेर दृश्य जगांत असे सर्व ठिकाणी दत्त परमात्माच ओतप्रोत भरलेला आहे, याचा मी गुरुकृपे अनुभव घेऊन, त्या सद्गुरू दत्ताचीच संगत नित्य धरिली आहे! कारण सद्‌गुरूने मला स्वरूपी समरस केले! म्हणून साहजिकच माझे चित्त गुरूचे नित्य चिंतन करिते! त्याला सोडीत नाही. ॥३॥


पद नं २२४१

<B>प्रेतरूपभाव पाहतां शरीराचा ॥ लक्षीं तुझा ठाव स्मशानींचा ॥धृ॥</B>
अरे गुरुपुत्रा! हे शरीर प्रेतरूप असे मढेच आहे, हे नाशवंतच आहे अशा मनोवृत्तीने पाहू गेले असता, तुझे ठिकाण शेवटी स्मशानच आहे. हे तू विचारपूर्वक लक्ष देऊन पहा! आपला जीवित काळ पाण्यावरील बुडबुड्याप्रमाणे क्षणभंगुरच आहे. ॥धृ॥

<B>माय बाप बंधु दारा गृहीं राहती ॥ एकलाची जळसी परदेशी साचा ॥१॥ </B>
तुझ्या देहाला प्रेतावस्था प्राप्त झाली म्हणजे ज्ञाती बांधव, मित्र, आप्त वगैरे तुझ्या ह्या देहाला स्मशानांत घेऊन जातात! तुझे आई, बाप, भाऊ, स्त्री वगैरे घरीच राहातात! ते तुझ्या बरोबर येत नाहीत. त्यांची प्रीति खोटीच ठरते. मरण समयी सर्व नाती तुटून जातात. स्वतःचा प्रांत सोडून, दुसऱ्या देशांत वावरणारा अनाश्रित, अनोळखी अशा खऱ्या परदेशी माणसासारखा तू एकटाच अग्नीत जळतोस! ॥१॥  

<B>सुटला स्वार्थ करिती अनर्थ ॥ शुद्ध प्रेमभाव मग कैंचा ॥२॥ </B>
आपल्या कुटुंबातील मुख्य माणूस अथवा होतकरू मुलगा मरून गेला! आता आपले पोषण कोण करेल ? ह्या चिंतेने हे कुटुंबातील लोक रडत बसतात! हा आपला माणूस मरून गेला आहे, आता याच्याकडून आपला काही फायदा होणार नाही; हे आपणावर मोठे संकट कोसळलेले आहे, ही फार अनिष्ट गोष्टी आहे, म्हणून घरातील माणसे, आप्त शोक करीत बसतात. ॥२॥ 

<B>होई सावध जाणुनी गुरुपुत्र ॥ प्रेमानंदें दत्त गर्जे वाचा ॥३॥</B>
तर हे गुरुपुत्रा! लवकर सावध हो! या जगात तुझे हितकर्ते कोणीहि नाही, येथील नाते खोटेच आहे, तू येथे एकटा येऊन एकटाच जाशील! तुझ्या बरोबर कोणीहि येणार नाही. तर गुरुकृपे आपल्या मनुष्य जन्माचे सार्थक म्हणजे स्वस्वरूपाची ओळख करून घे. हा पंत खऱ्या प्रेमाने व आनंदाने या माझ्या वैखरी बाणीने मोठ्याने तुला गर्जना करून सांगत आहे. सावध! सावध! ॥३॥



पद नं २२४२

<B>सांडुनी विषयासक्ति रे ॥ वरिली म्या गुरुभक्ति रे ॥धृ॥ </B>
अरे हे गुरुपुत्रा! शब्द, स्पर्श, रूप, रस व गंध या पंचविषयभोगांच्या आसक्तिया पूर्ण त्याग करून, मी सद्गुरू बालमुकुंदाची अभेद भक्ति, हिचा स्विकार केला आहे रे! ।॥धृ.॥ 

<B>मिथ्या भ्रांति सर्वहि सांडुनी ॥ आत्मस्वरूपीं आसक्ति रे ॥१॥ </B>
"हा देहच मी, हे शरीर माझे आणि शरीरादि दृश्य जग सत्य. अशी प्राप्त भावनाच भ्रांति म्हणविते." असा मी व माझेपणाचा सर्वच खोटा मायाभ्रम याचा त्याग करून, आत्मस्वरूपांत नित्य रममाण होण्याची मला जबर इच्छा उत्पन्न झाली रे! ॥१॥  

<B>भयचि दावी द्वैतभावना ॥ धरिली शुद्ध विरति रे ॥२॥</B>
द्वैत भावना म्हणजे ... मी निराळा, तू निराळा, जीव, निराळा, आत्मा निराळा, अशी दुजेपणाची भावनाच भीति दाखविते! 'जेथे द्वैत तेथे भय असतेच.' तर ही द्वैत भावना टाकून, मायामलरहित पवित्र असे पारमार्थिक कडकडीत वैराग्य मी आंगी बाणून घेतले रे! त्यामुळे मला आत्मशांति लाभली! ॥२॥ 

<B>दत्तावधूत होतां प्रसन्न ॥ नित्य प्रेमभुक्ति रे ॥३॥</B>
माझा सद्‌गुरू बालमुकुंद याची भक्ति करून, तो प्रसभ झाला असता, तो सद्गुरू मला नित्य गुरुप्रेमाचे भोजन देतो रे! ॥३॥


पद नं २२४३

<B>विषयवासना देउनी रजा ॥ पहा सद्‌गुरुगृहींच्या मौजा ॥धृ॥ </B>
अरे हे गुरुपुत्रा! तू शब्द, स्पर्श, रूप, रस व गंध ह्या पंचविषयभोग भोगण्याच्या इच्छेस रजा (सुटी) देऊन, म्हणजे इच्छेचा त्याग करून, स्वस्वरूपाची प्राप्ति करून देणाऱ्या अशा सद्‌गुरू बालमुकुंदाच्या घरी तेथील भक्तासमवेत रोजचा नित्य नवा नवा प्रेमानंदाचा खेळ तू पहा! ॥ धृ.॥ 

<B>सत्यज्ञानानंत स्वरूप ॥ ब्रह्मानंद पडलें वजा ॥१॥ </B>
सत्य स्वरूप, ज्ञान स्वरूप, व अनंत म्हणजे ज्याचा पत्ता लाविता येत नाही, असे अमर्याद स्वरूप. तर अशा ह्या तिन्ही लक्षणानी युक्त असे हे स्वरूप आहे. या ब्रह्मानंदालाहि आनंद देणारे असे सद्‌गुरूचे प्रेमळ सगुण स्वरूप आहे! ॥१॥  

<B>एकमेव सिद्ध स्वरूप ॥ द्वैत जाहलें प्रेमकाजा ॥२॥</B>
केवळ एकटे एकच, सर्वव्यापक असे मूळचे स्वतः सिध्द असलेले असे आत्मस्वरूप (ब्रह्मस्वरूप) आहे. त्या स्वरूपास एकपणांत प्रेमानंद भोगता येईना! म्हणून ते स्वरूप स्वतः प्रेमानंद भोगण्याच्या कारणास्तव अनेक नामरूपात्मक असे सगुण झाले! ॥२॥ 

<B>बालमुकुंद सर्वांसर्व ॥ पाहतां नाहीं दत्त दुजा ॥३॥</B>
आंत बाहेर असे सर्वामध्ये सर्व ठिकाणी परमात्मस्वरूप असा माझा सद्‌गुरू बालमुकुंदच भरला आहे! अन्य कांहीच नाही. अशा ह्या समरस दृष्टीने पाहू गेलो असता, हा पंत त्या स्वरूपाहून निराळा उरला नाही. ॥३॥


पद नं २२४४

<B>पदरीं घेतलें ॥ गुरूनें ॥ निश्चित केलें ॥धृ॥</B>
मी सद्‌गुरू बालमुकुंदास एकनिष्ठ भावनेने शरण गेलो असता, त्याने मला आपल्या पदरी घेतले! म्हणजे मला पूर्ण आश्रय दिला व चिंतारहित असे मला पूर्ण शांत केले !॥धृ.॥ 

<B>सर्वहि सिद्ध नाहीं साधन ।॥ तत्त्व हैं बोधिलें ॥१॥ </B>
सर्व सिध्द आहे. म्हणजे सर्व मूळचे प्राप्तच असलेले असे आत्मस्वरूप आहे. त्या वांचून दुसरे कांहीच नाही. त्याच्या प्राप्तिसाठी साधन कसे असू शकेल ? तर नाही. असे आत्मतत्त्व मला गुरूने सांगितले. ॥१॥  

<B>मुक्त स्वरूप विश्व विलसे ॥ द्वैत उदेलें ॥२॥</B>
त्यामुळे मला हे जग मायाबंधन नसलेले, नित्य मुक्त असे ब्रह्मस्वरूप स्थितीतच खेळतांना दिसते. प्रेमानंद भोगण्यासाठी हा दृश्य जग विलास सहज प्रगट झाला आहे. जग हे ब्रह्मस्वरूपाहून निराळे नाही. ॥२॥ 

<B>प्रेमानंदें भक्तहृदयीं ॥ दत्तरूप वसलें ॥३॥</B>
ते दत्तस्वरूप अथवा आत्मस्वरूप हे भक्तांच्या हृदयांत प्रेम व आनंद स्वरूपाने नित्य वास्तव्य करून राहिले आहे !॥३॥


पद नं २२४५

<B>पुरे करीं संसार ॥ दत्ता पुरे करीं० ॥धृ॥ </B>
हे सद्‌गुरू दत्तात्रया! या संसारातील दुःख, कष्ट, त्रास भोगणे याचा मला वीट आला आहे. ही दगदग आता मला सहन होत नाही. तर हा संसार आता नको! मला या संसारांतून पार कर! ही प्रार्थना! ॥धृ॥

<B>देई चरणीं थारा थकलों ।॥ मिथ्या करूनी कारभार ॥१॥ </B>
हे सद्‌गुरू! मी तुला असे दीन वाणीने का बोलतो ? तर, मला आता तुझ्या पायापाशी आश्रय दे! हा क्षणभंगुर खोटा भासमात्र असा हा संसार आहे. या संसारांतील कामे, देहव्यापार असा हा कारभार करून मी फार थकलो आहे. ॥१॥  

<B>सुखदुःखाचें घेउनी ओझें ॥ श्रमलों दमलों फार ॥२॥ </B>
या संसारातील सुख दुःखाचे ओझे मी आपल्या शिरावर घेऊन, फार कष्ट करून, थकून गेलो आहे! हे ओझे तू खाली उत्तरव! या संसारांत सुखामागे दुःख येतच असते. ॥२॥ 

<B>शांति देईं सद्‌गुरुदाता ॥ पाजुनी प्रेमसार ॥३॥</B>
आणि हे सद्गुरू दत्तात्रया! आता मला तुझा प्रेमरस पाजून आत्मशांति दे! ही तुझ्या चरणी नम्र प्रार्थना! ॥३॥


पद नं २२४६

<B>परम गूढ सद्गुरुदत्त ॥ जाणुनी झालों आजी शांत ॥धृ॥</B>
मन, बुध्दीस आकलन न होणारा असा गुह्य आत्मा हाच सद्‌गुरू दत्तात्रय आहे; हे मी गुरुकृपे अनुभवाने ओळखून घेतल्यामुळे आज मी शांत झालो. ॥धृ.॥ 

<B>सहजानंदीं सहज विलास ॥ सहज विश्वरूपें विलसत ॥१॥ </B>
निर्विकार, निर्विषय, त्रिपुटीरहित, सद्गुरू प्रेम सुख भोगणे, अशा सहजानंदाचा अथवा आपल्या मूळच्या स्वरूपानंद स्थितीचा स्वाभाविकपणे प्रगट झालेला खेळ, हा सहज जगरूपाने शोभून दिसत आहे. पण जग निराळे ब्रह्म निराळे हा भेद तेथे मुळीच नाही. हा आत्मविलास आहे. ॥१॥  

<B>नाहीं बंधमोक्ष कांहीं ॥ ब्रह्मचि सर्वांठायीं वसत ॥२॥ </B>
आत्मदृष्टीने विचार केला तर मायेचे बंधन असा बंध व या मायाबंधनातून सुटून मुक्त स्थिति प्राप्त करून घेणे, असा मोक्ष. हे दोन्हीहि मुळीच नाहीत. बंधच जर नाही तर मग मोक्ष खरा कसा असणार ? तर नाही. सर्व ठिकाणी ब्रह्मस्वरूपच वास्तव्य करून राहात आहे. त्या वांचून, दुसरे कांहीच नाही. ॥२॥ 

<B>प्रेमास्तव हा चिद्विलास ॥ निजरंगीं रंगला दत्त ॥३॥</B>
प्रेमानंद भोगण्यासाठीच हा चैतन्य शक्तीचा जगरूपी प्रेम खेळ सहज (आपोआप) प्रगट झाला आहे. आत्माच जगरूपाने नटला आहे. हे अनुभवाने जाणून हा पंत आपल्या आत्मानंदांत पूर्ण रंगून गेला व गुरुप्रेमरसाची गोडी चाखू लागला! ॥३॥


पद नं २२४७

<B>उन्मनीमंदिरीं झोंप घेतां ॥ सहज जागा जाहलों ॥ तेंचि विश्वरूपें दिसलों ॥धृ॥</B>
स्थूल, सूक्ष्म, कारण, महाकारण हे चारी देह विसरून असणे; अशी तूर्य अवस्थेच्या पलीकडील मूळ स्वरूप स्थिती असणे; ही उन्मनी अवस्था आहे. या अवस्थेत मन स्वरूपी हरवून गेल्याने देहाचे, जगाचे भान राहात नाही. अशा उन्मनीरूपी मंदिरांत मी स्वरूप निद्रा, अगर उन्मनी झोप घेतली असता, गुरुकृपे ही अवस्था उत्थान पावून जागा झालो. म्हणजे उन्मनी अवस्थेत जी स्वरूपानंद स्थिति होती; तीच जागृत अवस्थेत भोगू लागलो. ॥ धृ.॥ 

<B>एकाकी न रमते म्हणुनी ॥ भोग्य भोक्ता जाहलों ॥ ब्रह्मानंदस्वरूपीं रमलों ॥१॥ </B>
मला एकट्यास प्रेमानंद भोगता आला नाही, म्हणून मी स्वतः विषय व विषयी असा द्वैतरूप झालो! कारण द्वैतावांचून प्रेमानंद भोगता येत नाही. जरी मी असा द्वैतरूप झालो तरी माझे एकत्व मोडले जात नाही. आत्मानंद स्वरूपांत माझा मीच रमलो! ॥१॥  

<B>मजवांचुनी कांहीं नाहीं ॥ स्वस्वरूपीं खेळलों ॥ स्वानंदसागरीं मिळलों ॥२॥ </B>
माझ्या वांचून म्हणजे माझ्या स्वरूपा वांचून दुसरे काहीच नाही. प्रेमानंद भोगण्यासाठी मी द्वैत होऊन, माझ्या स्वरूपांत मीच आनंदाने खेळलो! आणि असा खेळून, आत्मानंद सागरांत मिळून एकरूपच होऊन गेलो॥२॥ 

<B>जिकडे तिकडे ब्रह्मानंद ॥ दत्तभजनीं रंगलों ॥ प्रेमपानें स्वरूपीं गुंगलों ॥३॥</B>
जिकडे तिकडे सर्वत्र आंत व बाहेर आत्मानंदच भरलेला आहे; असा मी गुरुकृपे अनुभव घेऊन, दत्तगुरूच्या भजन भक्तींत पूर्ण रंगून गेलो! आणि गुरुप्रेमरूपी रस प्राशन करून स्वस्वरूपांत धुंद झालो !॥३॥


पद नं २२४८

<B>किती प्रेमळ सद्‌गुरुदत्त ॥धृ॥ </B>
आत्मस्वरूपाची ओळख करून देणारा असा माझा सद्‌गुरू दत्तात्रय हा प्रेममय अंतःकरणाचा असा किती! किती तरी! प्रेमळ आहे की, त्याच्या प्रेमास सीमाच नाही. ॥ धृ.॥ 

<B>नाहीं साधन सेवा कांहीं ॥ ब्रह्मानंदें जाहलों उन्मत्त ॥१॥ </B>
मी ईश्वर प्राप्तिसाठी प्रयत्न करणे असे साधन, तसेच त्या सद्‌गुरूची सेवा चाकरी भक्ति-पूजा, ही मी कांहीहि न करिता मला त्या सद्गुरूने आत्मानंदाची प्राप्ति करून दिल्यामुळे त्या आत्मानंद स्थितीत मी धुंद (बेफाम) झालो. मी माजून गेलो. ॥१॥  

<B>जन्म मरण नाहीं करूनी ॥ पाजितो निजप्रेमामृत ॥२॥ </B>
तो सद्‌गुरू माझे जन्म मरण नाहीसे करून, मला आपले आत्मनिष्ठ शुध्द प्रेमरूपी अमृत पूर्ण तृप्ति होईपर्यंत मला पाजितो. इतका तो प्रेमळ आहे. ॥२॥ 

<B>भक्तमाता भक्ताभिमानी ॥ भक्तवत्सल श्रीगुरुदत्त ॥३॥</B>
भक्तांचा स्वाभिमान बाळगणारी, भक्तांवर प्रेम करणारी, भक्तांचा योगक्षेमभार वाहाणारी अशी ती भक्त बालकाची प्रेमळ आईच आहे! तसेच भक्तांचा पाठीराखा, त्यांचे संरक्षण करणारा, भक्तांवर पुत्रवत् प्रेम करणारा आहे. ॥३॥


पद नं २२४९

<B>आनंददायक सद्गुरुपाय ॥ धरितां चुकती सर्व अपाय ॥धृ॥ </B>
ब्रह्मानंदाची प्राप्ति करून देणारे असे सद्गुरू दत्तात्रयाचे पाय आहेत. त्या सद्‌गुरूचे पाय घट्ट धरून, त्याच्या आश्रयाखाली स्वस्थ पडून राहिले असता, तो सद्गुरू कृपा करितो. त्यामुळे संसारांतील व परमार्थातील सर्व प्रकारची संकटे, दुःखे, व्याधी, त्रास, अडचणी वगैरे सर्व अपाय होण्याचे टळते. ॥धृ॥

<B>तनुमनधन अर्पितां चरणीं ।॥ आपण दावी आपुला ठाव ॥१॥ </B>
आपले शरीर, मन व संपत्ति ही आपली नसून ती सद्‌गुरूची आहेत, असे जाणून त्यांची आसक्ति काढून टाकणे व ती सद्‌गुरूच्या पायांवर समर्पण केली असता, तो सद्‌गुरू आपण स्वतः आपले स्वरूप ठिकाण त्या भक्तांस दाखवितो. ॥१॥  

<B>बोधामृतें अमर करूनी ॥ म्हणवी प्रेमळ भक्तमाय ॥२॥ </B>
आणि आपला आत्मप्राप्तीचा अमृतासारखा बोध त्या भक्तांस सांगून, त्या बोध प्रतापाने अमर करून, म्हणजे शाश्वत स्वरूपाची प्राप्ति करून देतो! आणि "भक्त बालकांवर प्रेम करणारी मी भक्तांची प्रेमळ आईच आहे !" असे तो सद्‌गुरू बोलून, असे अभय वचन देऊन, त्या भक्ताचे पालन, पोषण, रक्षण करून, पूर्ण तृप्ति होईपर्यंत आपले प्रेमदुग्ध पाजितो. ॥२॥ 

<B>प्रेमास्तव विश्वरूपें ॥ नटतो दत्त श्रीगुरुराय ॥३॥</B>
असा तो सर्व शक्तिसंपन्न दत्तगुरूराजा प्रेमानंद भोगण्यासाठी स्वतः आपल्या एकांगावर गुरूच पुरूष व शिष्यच प्रकृति असा पुरूष व प्रकृतीरूप होऊन जग रूपाने नटतो. ॥३॥


पद नं २२५०

<B>नाहीं रे मी नाहीं रे ॥ दत्त सर्वांठायीं रे ॥धृ॥</B>
"मीच देह आहे, मीच कर्ता भोक्ता आहे, मीच जीव आहे, तो परमात्मा माझ्याहून निराळा आहे, अशी ही जीवदशा नाही. आत्मा हाच दत्तात्रय गुरू आपल्या या देहांत व बाहेर दृश्य जगांत असा सर्व ठिकाणी ओतप्रोत भरलेला आहे ॥धृ॥

<B>सत्यज्ञानानंत विश्व ॥ खेळतें प्रेमडोहीं रे ॥१॥ </B>
सत्यस्वरूप, ज्ञानस्वरूप व अनंत म्हणजे अमर्याद स्वरूप तर अशा ह्या तिन्ही लक्षणांनी युक्त असे हे जग ब्रह्मस्वरूपच आहे. जगांतील प्रत्येक वस्तु या तिन्ही लक्षणांनी युक्त अशी आहे. हे जग प्रेममय अशा आत्मस्वरूपरूपी डोहांतील एक प्रेम लहरीच आहे. ती त्यांत प्रेमानंदाने खेळते रे! सारांश, हे जग स्वरूपाहून भिन्न नाही. हे जग सत्यज्ञानानंत स्वरूपच आहे. ॥१॥  

<B>सहजचि येणें सहजचि जाणें ॥ सहजचि निमणें ठायीं रे ॥२॥</B>
स्वाभाविकपणे किंवा नैसर्गिकरित्या जन्माला येणे सहज घडते. येथे कांही काळ राहून, सहजच मरण प्राप्त होते! म्हणजे स्वस्वरूपाच्या ठिकाणी लय पावणे हे सर्व आपोआपच घडते.॥२॥ 

<B>एकानेक स्वरूपें व्यापक ॥ भरलें दिशा दाही रे ॥३॥</B>
एकपणाविरहित एकटे एकच असे स्वरूप आहे, ते स्वरूप प्रेमानंद भोगण्यासाठी एकाचे अनंत नामरूपांनी नटून, या दाही दिशांना असे सर्वत्र व्यापक होऊन भरले आहे रे. ॥३॥


पद नं २२५१

<B>सत्तास्फूर्ति सद्गुरु अवधूत ॥ सर्वांठायीं विलसे ॥धृ॥</B>
सत्ता स्फूर्ति म्हणजे सत्ताच ब्रह्माचे शिवरूप व त्यांत उठणारी स्फूर्तिच शक्ति किंवा शिव व शक्ति हाच सद्‌गुरू दत्तात्रय आहे. या शिवशक्तीचा विलास हे जग आहे. अर्थात हे अखिल विश्व म्हणजे दत्तात्रय गुरूची सगुण मूर्तीच आहे. ॥धृ.॥

<B>माझा मीपणा पाहूं जातां ॥ कोठेंचि न दिसे ॥१॥ </B>
"मीपणा", म्हणजे माझेपणा, 'मीच देह आहे', अशी कल्पना हाच देहाभिमान पाहू गेले असता, कोठेच दिसत नाही. हे द्वैतरूप स्वरूपाठिकाणी मुळीच नाही, स्वरूप एकटे एकच सर्वत्र व्याप्त आहे. ॥१॥  

<B>जन्ममरण स्फूर्ति स्फुरण ॥ स्वरूपीं ठाव नसे ॥२॥ </B>
तसेच जन्म व मरण हे स्फूर्तींचे सहज स्फुरण (फडफडणे) आहे. जसे समुद्रांत पाण्याच्या लहरी उठतात म्हणजे जन्माला येतात, कांही दिवस जगून खेळ खेळतात व शेवटी त्या स्वरूपसागरांतच लय पावतात. ह्या जीव लहरी स्वरूप सागराहून भिन्न नाहीत. असे हे प्रेम तरंगाचे उठणे व निमणे यालाच अज्ञजन जन्म मरण मानितात. वास्तविक सर्व स्वरूपच आहे. जन्म व मरण हा स्वरूपावर खोटांच भास आहे. ॥२॥ 

<B>अनंत दत्त अनंत भक्त ॥ खेळती प्रेमरसें ॥३॥</B>
अनंत म्हणजे ज्याचा अंत (तपास) लाविता येत नाही; असे अमर्याद ब्रह्मस्वरूप हाच दत्त आहे व तसाच त्याचा भक्तहि ब्रह्मस्वरूप आहे. असा गुरू व भक्त तो दत्तपरमात्मा स्वतःच द्वैतरूप होऊन, गुरुप्रेमरसाची गोडी चाखून, त्यांत धुंद होऊन, प्रेमानंदाने हे गुरू व भक्त खेळतात! ॥३॥


पद नं २२५२

<B>नाहीं जगाची आस आम्हां ॥ भजतों दत्तपरब्रह्मा ॥धृ॥ </B>
गुरुकृपे आम्हाला या क्षणिक, भासमात्र, क्षणभंगुर अशा ह्या जगाची आशा मुळीच राहिली नाही. मी तर सर्वव्यापी अशा ब्रह्म स्वरूप दत्तात्रयाचीच भक्ति करित असतो! ॥ धृ.॥ 

<B>दृश्य द्रष्टा मिथ्या भेद ॥ ठाव न रूपनामा ॥१॥ </B>
दृश्य म्हणजे समोर जे दिसते ते सर्व जग आणि द्रष्टा म्हणजे सर्व पाहाणारा, सर्व कांही जाणणारा आत्मा आहे, तर हे दृश्य जग व द्रष्टा (आत्मा) भिन आहे, असे मानणे हा खोटा मायाभ्रमच आहे. स्वरूप ठिकाणी पदार्थाचे आकार व त्याने ठेवलेले नाव असा प्रकार नाही. ॥१॥  

<B>अहंममता प्रेमस्वरूप ॥ बाध नसे पूर्ण कामा ॥२॥ </B>
तसेच, 'मी आहे व हे शरीर, स्त्री, पुत्र, घरदार, आप्त, संपत्ति वगैरे माझे आहेत, अशी मी व माझेपणाची प्रीति अशी अहंममता सुध्दा प्रेममय असे आत्मस्वरूप अथवा निर्गुणाचे हे सगुण झालेले प्रेमळ स्वरूपच आहे, असे मला दिसते! माझ्या ठिकाणी सगुण निर्गुणाचा भेद नाही. जरी ते स्वरूप प्रेम भोगण्यासाठी द्वैतरूप झाले तरी, त्या ब्रह्मस्वरूपास अडथळा होत नाही. त्यांत दोष निर्माण होत नाही. ॥२॥ 

<B>सर्वं खलु इदं दत्त ॥ ब्रह्मानंदा नाहीं सीमा ॥३॥</B>
सर्वत्र जे चराचर (चेतन- जड) दृश्य दिसते, ते निश्चयाने ब्रह्मस्वरूप अथवा दत्तस्वरूपच आहे. दुसरे कांहीच नाही, त्या आत्मानंद स्वरूपाला सीमाच नाही. ते स्वरूप अमर्याद असे आहे. हे मी गुरुकृपे अनुभवाने जाणून, गुरुप्रेमरसाची गोडी नित्य चाखतो !॥३॥


पद नं २२५३

<B>दत्त माझा आधार ॥ अवधूत ॥ बाळ माझा० ॥धृ॥ </B>
हा माझा दत्तगुरु परमात्मा किंवा असा दत्तावतारी सद्‌गुरू बालमुकुंद हाच सर्वाना - आधार अगर आश्रयस्थान असा आहे. ॥ धृ.॥ 

<B>पाहतां पाहतां विश्व विलसणें ।॥ नाहीं दुजा आधार ॥१॥</B>
पहाणारा, ज्याला पहायचे तो, विश्वव्यापार याला आधारच नाही ॥१॥ 

<B>त्रिपुटींरूपें विलसतें ज्ञान ।॥ नाहीं अज्ञाना थार ॥२॥</B>
पाहणारा द्रष्टा, पाहाणे आणि दृश्यरूप हे जग म्हणजे 'द्रष्टा-दर्शन दृष्य', 'ज्ञात-ज्ञान-ज्ञेय', अशा ह्या त्रिपुटी रूपाने केवळ ज्ञानच प्रकाशत आहे. तो दत्तप्रभू स्वतः त्रिपुटीरूप झाला आहे. तेथे अज्ञान म्हणजे "स्वरूप विसरून देही जे 'मीपण' स्फुरते, तेच दृढ अज्ञान होय" अशा अज्ञानाचा अथवा मायिकतेचा स्वरूपाठिकाणी थारा मुळीच नाही. ॥२॥ 

<B>ब्रह्मचि विश्वरूपें खेळतें ।॥ दत्त प्रेमसागर ॥३॥</B>
ब्रह्मास्वरूप प्रेमानंद भोगण्यासाठी जगप्रेमाचा अथांग सागरच भरला आहे! तर मी गुरुप्रेमसुख अगदी मनमुराद भोगतो !॥३॥


पद नं २२५४

<B>पायीं पडावें ॥ दत्ता ॥ हेंचि आम्हां ठावें ॥धृ॥ </B>
परमात्मस्वरूप हे सद्गुरू दत्तात्रया! तुझ्या पायावर डोके ठेवून, तुझ्या आश्रयाखाली स्वस्थ पडून राहणे हेच सोपे साधन आम्हास ठाऊक आहे !॥धृ.॥ 

<B>कर्माकर्म धर्माधर्म ॥ शोध न करवे ॥१॥ </B>
कर्म म्हणजे शास्त्रविहित कर्म करणे, अकर्म म्हणजे शास्त्रांनी मनाई केलेली निषिध्द कर्मे करणे अशी चांगली व वाईट कर्मे; तसेच धर्म म्हणजे सत्कर्म; वैदिक धर्माचरण; आणि अधर्म म्हणजे धर्मबाह्य आचरण; पाप चरण करणे. असे कर्माकर्म; धर्माधर्म कोणते आहेत; याचा वेदशास्त्र धुंडाळून तपास लावणे; ते कर्म, धर्म, आचरणे हे आमच्या कडून केले जात नाही. त्याची गरज वाटत नाही. ॥१॥  

<B>अनंत साधन वदतीं शास्त्रं ॥ भजतों एकभावें ॥२॥</B>
तसेच धर्म, विधि, नियम, विद्या, या संबंधीचे धार्मिक ग्रंथ आहेत. यात मुख्य सांख्य, योग, न्याय, वैशेषिक, मीमांसा व वेदांत ही सहा शास्त्रे आहेत. तर या शास्त्रामध्ये परमार्थ प्राप्तीसाठी अनेक प्रकारच्या साधना ही शास्त्रे सांगत आहेत, टाकून आम्ही तर सद्‌गुरू दत्तात्रयाची, तो परमात्मा सर्वत्र भरलेला आहे, अशा एकनिष्ठ भावनेने त्याची भजनभक्ति करीत असतो. ॥२॥ 

<B>मीपण पायीं अर्जुनी समूळ ॥ दत्तगुरुगुण गावे ॥३॥</B>
"मीच कर्ता आहे", असा देहाभिमान मी मुळासकटच सद्‌गुरू दत्तात्रयाच्या पायावर अर्पण करून, त्या दत्तात्रय गुरूच्या गुणाचे गान (स्तुति) करावी व गुरुप्रेम भोगावे हेच आम्हास ठाऊक आहे. अशा सोप्या गुरुभक्तीने आपले पूर्णकाम होऊ शकते. ॥३॥





पद नं २२५५

<B>दत्ता परब्रह्मा ॥ घेतलें पदरीं तूं आम्हां ॥धृ॥</B>
हे परवह्मस्वरूप अथवा आत्मस्वरूप अशा सद्‌गुरू दत्तात्रया! तू आम्हाला आपल्या पदरी घेतलेस! मला तुझ्या चरणांचा पूर्ण आश्रय दिलास! ॥ धृ.॥ 

<B>नाहीं अधिकार तप घोर ॥ केलें पूर्णकामा ॥१।I</B>
माझ्या अंगी परमार्थ मार्ग आचरण्याची कोणतीच योग्यता नाही. तसेच मी कठीण तपश्चर्या किवा अतिशय कष्टमय आचरण केले नाही. असा माझ्या ठिकाणी कोणताच अधिकार न पाहता, माझ्यावर कृपा करून, तू माझे पूर्णकाम केलेस. ॥१॥  

<B>नाहीं साधन नाहीं ध्यान ॥ नेलें निजधामा ॥२॥</B>
त्याच प्रमाणे मोक्ष प्राप्तिसाठी प्रयत्न करणे असे साधन, तसेच तुझे ध्यान म्हणजे चिंतन अगर स्मरण हे मी केले नाही; तरी तू मला आपल्या आत्मस्वरूपगृही हाती धरून तेथे नेलेस. ॥२॥ 

<B>हातोहातीं दिधली मुक्ति ॥ भोगितों दत्तप्रेमा ॥३॥</B>
हे दत्ता! मला तू हातोहाती मुक्ति दिलीस! म्हणजे एकाच्या हातावरील वस्तू दुसऱ्याच्या हातावर देणे. म्हणजे सहज कार्य करणे की, ज्यात कष्ट पडत नाहीत. अशा प्रकारे मुक्ति मला सहज प्राप्त करुन दिलीस. ॥३॥


पद नं २२५६

<B>छळू नको रे खेळू नको रे ।॥ प्रेमळ अवधूता ॥धृ॥ </B>
प्रेममय अंतःकरणाच्या हे सद्‌गुरू दत्तात्रया! मी तुझा अझ बालक आहे. मी तुला शरण आलेला आहे. तू आता मला त्रास देऊ नकोस. गांजू नकोस! या संसारांत त्रास, दुःख देणे, संकट येणे, काळाचे भय वाटणे; आजारीपण; निंदा होणे वगैरे प्रकाराने खेळून तू छळू नकोस. ॥ धृ.॥ 

<B>परतंत्र मी स्वतंत्र सद्गुरु ॥ कोण कर्ता भोक्ता ॥१॥  </B>
हे दत्तात्रया! मी या जगांत परदेशी माणसाप्रमाणे परतंत्र आहे. परस्वाधीन आहे, या जीवाच्या अंगी स्वतंत्र कार्य करण्याची जराहि शक्ति नाही, तुझ्या शक्तिधारेच मी खेळू शकतो. सद्‌गुरू तू स्वतंत्र आहेस. आत्मतंत्राने चालणे अगर आपल्याच सूत्राने चालणे. अशी तुझी स्वतंत्रता आहे. तर मग कार्य करणारा कर्ता व सुख दुःख भोग भोगणारा भोक्ता कोण आहे ? तर नाही. हे सद्‌गुरू! सर्वसाक्षीस्वरूप तू ब्रह्म आहेस. तूच कर्ता भोक्ता आहेस. तू ब्रह्मस्वरूप आहेस. ॥१॥  

<B>मूढ दास मी गूढ सद्गुरु ॥ गति अनन्य भक्ता ॥२॥ </B>
हे दत्ता! मी तुझा अज्ञानी भक्त आहे आणि गुह्य, म्हणजे ज्याचा तपास लाविता येत नाही, असा आत्माराम तूच आहेस. असा सर्वव्यापी सद्‌गुरू तूच आहेस. मी अज्ञानी असल्याने तुझी स्वरूप स्थिति जाणू शकत नाही. तर तुझ्या ह्या एकनिष्ठ (आत्मनिष्ठ) अशा भक्ताला मोक्ष स्थिति (अखंड स्वरूप स्थिति) प्राप्त करून दे! ॥२॥ 

<B>स्वानंदधार्मी नाहीं तूं मी ॥ प्रेमळ दत्ता ॥३॥</B>
हे प्रेमळ, प्रेमस्वरूप दत्ता! तुझ्या आत्मानंदरूपी गृहांत 'तू वेगळा, मी वेगळा', 'गुरू निराळा, शिष्य निराळा', असा निराळेपणाचा भेदभाव नाही. तू एकटा एकच सर्वत्र व्याप्त आहेस. हे मी तुझ्या कृपेने जाणून, तुझे प्रेमसुख नित्य भोगतो !॥३॥


पद नं २२५७

<B>तूर्यशिखरीं वस्ती आमुची ॥ रंगतीत निजरंग ॥धृ॥ </B>
तूर्य शिखरावर आमची वस्ती आहे. तेथे आम्ही वास्तव्य करून राहतो, म्हणजे चौथ्या महाकारण देहाची ही तूर्य अवस्था आहे. अशी ही तूर्य स्थिति आहे; तर या तूर्य अवस्थेच्या उंच शिखरावर जाऊन, हा कळस गातून; आम्ही तेथे राहून, विषयानंदाच्या पलीकडील आत्मानंद नित्य भोगतो! ॥ धृ ॥ 

<B>विषय विषयी त्रिगुणस्थिति ॥ साक्षी हा निःसंग ॥१॥</B>
विषय म्हणजे इंद्रिये किंवा मन यास गोचर वस्तु; भोग्य वस्तु; किंवा पंच विषय आणि विषयी म्हणजे विषयाचा उपभोग घेणारा भोक्ता. असा विषय व विषय अथवा मोग्य व भोक्ता ही द्वैत स्थिति 'सत्व-रज-तम' या त्रिगुणामुळेच उपभोग घडतो. त्रिगुणातीत, सर्वज्ञ, असा हा आत्मा सर्वसंगरहीत, सर्वाहून अलिप्त, आकाशासारखा निर्लेप असा आहे. ॥१॥  

<B>मिथ्यामनें कल्पिलें द्वैत ॥॥ ज्ञानें संसृतिभंग ॥२॥</B>
मनाचेच हे खोटे भासमात्र दृश्य जग, हा संसार, व्यवहार वगैरे द्वैत कल्पिलेले आहेत. हे मूळचे नव्हेत. असे हे द्वैत सत्य मानणे ही मायिकताच आहे. तर सद्‌गुरूच्या आत्मप्राप्तीच्या उपदेशाने ह्या खोट्या भासमात्र संसाराचा नाश होतो. म्हणजे संसार नष्ट होतो. ॥२॥ 

<B>ब्रह्मानंद विश्वरूप ॥ दत्तप्रेमरंग ॥३॥</B>
हे जे जगरूप दिसते, ते जग नसून, ते ब्रह्मानंद स्वरूपच आहे. जगभास हा मृगजळाप्रमाणे खोटाच भासतो! हे मी गुरुकृपे अनुभवाने जाणून, हा पंत नित्य गुरुप्रेमानंद भोगीत असतो! ॥३॥


पद नं. २२५८</B>
कोणी न बद्ध सर्वहि मुक्त ॥ प्रेमखेळ खेळा रे ॥ सद्गुरुचरणीं लोळा रे ॥धृ॥ 
या जगामध्ये मायाबंधनांत अडकलेले असे बध्द कोणीहि नाहीत, सर्वच ब्रह्म स्वरूपांत मिळून गेलेले असे मुक्त स्वरूपच आहेत! तर तुम्ही अगदी प्रेमाने, आनंदाने या जगात प्रेमानंदाचा खेळ खेळा रे! आपण प्रेम भोगण्यासाठीच जन्म घेतलेला आहे. सद्‌गुरू दत्तात्रयास शरण जाऊन, त्याच्या पायांवर लोटांगण घाला रे.॥धृ.॥ 

<B>नाहीं येणें नाहीं जाणें ॥ नाहीं ठाव काळा रे ॥ सद्‌गुरु निजबाळा रे ॥१॥</B>
जो सद्‌गुरूचा आत्मनिष्ठ भक्त आहे, अशा भक्तास जन्मणे नाही व मरणेहि नाही. गुरुकृपे स्वरूप प्राप्ति झाल्याने जन्म मरणाचा फेरा चुकतो. तसेच त्याच्या ठिकाणी काळाचा (यमाचा) ठावठिकाणाच नसतो. म्हणजे त्याला काळाची भीति नसते. ॥१॥  

<B>दृश्य द्रष्टा कल्पित पाहीं ।॥ देईं द्वैता टाळा रे ॥ होईं सगळा डोळा रे ॥२॥</B>
स्वरूपाला विसरून समोर अन्य रूपाने जे जे दिसते, ते दृश्य. तसेच हे दृश्य पाहाणारा द्रष्टा हे भासमात्र व खोटेच आहेत, हे तू ज्ञान दृष्टीने पहा, दृश्याला द्रष्ट्याहून भिन्न सत्ता नाहीच. सर्वत्र द्रष्टा म्हणजे आत्माच आहे. तोच दृश्यरूपाने दिसतो, तोच डोळा म्हणजे पहाणे स्वरूप असा आत्मारामच आहे. तू स्वतः डोळा म्हणजे आत्मारामच होऊन जा रे! अशी स्वरूप स्थिति ऐक्यरूपच आहे. ॥२॥ 

<B>मुक्त स्वरूपीं दत्तभजनें ॥ दायूं स्वानंदलीला रे ॥ भजूं अवधूत प्रेमळा रे ॥३॥</B>
आम्ही ब्रह्मस्वरूप स्थिति भोगून, त्या स्थितीत दत्तात्रय गुरूच्या भजनानंदांत आत्मानंदाची लीला अथवा भजनानंदांत नाचण्याचा प्रेमखेळ खेळणे, जड मूढाचा उध्दार करणे, भक्तिचा मार्ग दाखवून, आत्मबोध सांगणे, प्रेम विनोद, मौज करून आनंद लुटणे, असा स्वानंदाचा खेळ जनांना प्रगट करून दाबू रे! त्या प्रेमळ अशा दत्तात्रय गुरूची भक्ति करून, गुरुप्रेमरसाची गोडी आम्ही नित्य चाखू रे !॥३॥


पद नं.२२५९

<B>मूढ दास मी पडलों चरणीं ॥ दर्शन दे देवा ॥ घेईं नित्य प्रेमसेवा ॥धृ॥ </B>
हे सद्‌गुरू दत्तात्रया! तुला शरण येऊन, तुझ्यावर पूर्ण विश्वास ठेवून, मी तुझ्या पायांवर मस्तक ठेवून तेथे स्वस्थ पडून राहिलो आहे. तर हे दत्तात्रय देवा! मला तु दर्शन दे. ही तुझ्या चरणी माझी नम्र प्रार्थना आहे! आणि सर्वांशी प्रेमानं वागणे हीच सेवा, अथवा प्रेमभक्ति मला नित्य दे. ही विनंति! ॥ धृ.॥ 

<B>परमगूढ स्वरूप तुझें रे ॥ ठाव न रूपनांवा ॥ अतीत भावअभावा ॥१॥ </B>
मन, बुध्दिस आकलन न होणारे असे तुझे अतिशय गुप्त स्वरूप आहे! तुझ्या स्वरूपा ठिकाणी रूपाचा (आकाराचा) व नामाचा पत्ताच नाही. भाव व अभाव म्हणजे असणे व नसणे असे "आहे व नाही" यांच्या पलीकडे असणारे असे तुझे गूढस्वरूप आहे, हे मी जाणू शकत नाही. ॥१॥  

<B>नाहीं विरति नाहीं भक्ति ॥ नेणों तुझ्या मावा ॥ अज्ञा देई प्रेममेवा ॥२॥</B>
तसेच माझ्या ठायी कडकडीत पारमार्थिक वैराग्य नाही. आणि तुझी भक्ति कशी करावी हे मला ठाऊक नाही. त्याच प्रमाणे तुझा हा मायाखेळ, हे गारुड, अशी तुझी अघटित लीला मी जाणू शकत नाही. असा मी तुझा अज्ञानी दास आहे, तू मला प्रेमरूपी गोड फळे, मधुर प्रेम हाच मेवा मला दे.॥२॥ 

<B>आपुला म्हणविशी अभिमान धरिसी ॥ दत्तगुरु देवा ॥ मिळविसी कैवल्यभावा ॥३॥</B>
हे सद्‌गुरू दत्तात्रया! हे देवा! तू आता मला आपला म्हणतोस आणि "हा माझा भक्त आहे", असा तू माझा स्वाभिमान बाळगतोस. स्वस्वरूपाची अखंड भेट तेच कैवल्य होय! अथवा 'जीवात्मा व परमात्मा यांचे ऐक्य' अशा अवस्थेप्रत नेऊन, त्यांत मला समरस करून टाकितोस. ॥३॥


पद २२६०

<B>तुझिया चरणीं प्रीति रे ॥ हीच प्रेमळ भक्ति रे ॥धृ॥ </B>
मला तुझ्या पायांची सेवा करण्याची फार आवड आहे रे! हीच माझी अंतःकरणांत प्रेम प्रगट करणारी प्रेमळ भक्ति आहे रे! ॥ धृ.॥ 

<B>संसाराची नाहीं आस ॥ वरिली शुद्ध विरति रे ॥१॥</B>
अशी प्रेमळ भक्ति घडल्यामुळे मला या भासमात्र, खोट्या संसाराची कोणत्याहि प्रकारची आशा राहिली नाही, मी तर अशा प्रकारे संसाराची आसक्ति काढून मायामलरहित शुध्द असे पारमार्थिक वैराग्य अंगी बाणून त्याचा स्विकार केला आहे. ॥१॥  

<B>व्योमरूप है दृश्य जाणिलें ।॥ अखंड आत्मरति रे ॥२॥</B>
हे सद्‌गुरू तुझ्या कृपेमुळे हे दिसणारे भासमात्र दृश्य जग हे सुध्दा आकाशासारखे, सर्वव्यापक असे परमात्मस्वरूपच आहे, हे मी अनुभवाने जाणून घेतले. मी नित्य आत्मभोग विलासात रमलो रे॥२॥ 

<B>शुद्ध प्रेमस्वरूपें भक्तहृदयीं नांदते गुरुमूर्ति रे ॥३॥</B>
केवळ शुध्द अशा प्रेमस्वरूपाने भक्तांच्या हृदयांत सद्गुरू बालमुकुंदाची मूर्ति आनंदाने नांदते रे ।॥३॥ 

<B>दत्तावधूत समर्थ सद्‌गुरु ॥ केवल भोगितो मुक्ति रे ॥४॥</B>
वाटेल ते कार्य साध्य करण्याचे ज्यांत सामर्थ्य आहे, असा सर्व शक्ति - संपन्न असा समर्थ माझा सद्‌गुरू बालमुकुंद आहे. त्याच्या कृपेने केवळ एकटे एक परमात्म स्वरूप यांत नित्य स्मणे, अशी मुक्तस्थिति मी भोगितो रे! अशा स्थितीत राहून भक्तांसमवेत मी गुरुप्रेमसुखाची गोडी नित्य चाखतो रे! ॥४॥

पद २२६१

<B>विश्वमठीं मी आलों वस्तीसी ॥ निरंजनवासी ॥धृ॥ </B>
शुध्दाद्वैत स्वरूपांत (ब्रह्मस्वरूपांत) वास्तव्य करून राहाणारा असा मी निरंजनवासी आहे! परंतु प्रेमानंद भोगण्यासाठी, भक्तांच्या कार्यासाठी; त्यांच्या उध्दारासाठी, त्यांचा योगक्षेमभार वाहण्यासाठी मी निर्गुणाचा सगुण देहधारी बनून या जगरूपी मठामध्ये कांही काळ वस्ती करण्यासाठी मी येथे आलो आहे! ॥ धृ.॥ 

<B>प्रेमसुखास्तव भक्तिझोळी ॥ भावकक्षेसी ॥१॥</B>
गुरुप्रेमसुख भोगण्यासाठी मी माझ्या श्रध्दारूपी कार्खेत गुरूभक्ति, हीच झोळी घेतलेली आहे. ॥१॥  
विरति विभूति निजज्ञान लोटा ॥ निमग्न प्रेमरसीं ॥२॥ 
तसेच वैराग्य हेच भस्म मी आपल्या अंगाला लाविले आहे. ब्रह्मप्राप्तीचे ज्ञान हाच ज्ञानामृताने भरलेला लोटा मी माझ्या हातांत घेतलेला आहे. आत्मस्वरूप प्राप्तीस भक्ति, ज्ञान, वैराग्य याची प्रथम जरूर असते. स्वरूप प्राप्त झाल्यावर खरे प्रेम भोगिता येते! अशा प्रकारे गुरुप्रेमरूपी रसाची गोडी नित्य चाखून त्यांत मी धुंद झालो आहे॥२॥ 

<B>निःसंग कफनी नित्य धुंद ॥ दत्तप्रेमरसीं ॥३॥</B>
सद्गुरू संग धरून, बाह्य जगाशी जशास तसे वागून अलिप्त राहणे. अशी निःसंग स्थिति हीच कफनी मी माझ्या अंगात घातलेली आहे आणि दत्तात्रय गुरूच्या प्रेमरूपी रसाची गोडी चाखण्यात मी नित्य धुंद झालेला असतो! असा मी निरंजनवासी फकीर आहे! ॥३॥


पद २२६२

<B>कैसें भजावें आम्ही ॥ कैसें रिझावें ॥धृ॥ </B>
तुला नाम नाही. रूप नाही. तुझे स्वरूप दिसत नाही, तर मग आम्ही तुझी भक्ति कशी करावी ? तसेच तू निर्गुण निराकार आहेस तर मग, तुझ्या स्वरूपांत कसे रमावे ? हे आम्ही जाणू शकत नाही ॥धृ.॥ 

<B>कोठें अससी स्वरूप काय ॥ केवीं पुजावें ॥१॥</B>
कारण तू कोठे असतोस ? तू या पृथ्वीतलावर आहेस की, स्वर्गात आहेस ? तुझे स्वरूप कसे आहे ? म्हणजे तू सगुणरूप आहेस की, निर्गुणरूप आहेस ? हे तुझे स्वरूप आम्हांस न कळल्याने आम्ही तुझी पूजा-अर्चा, सेवा कशी व कोठे करावी ? हे आम्हास कळत नाही. ॥१॥  

<B>सद्गुरु शिष्य म्हणवी कोण ॥ बुझतो बुझावें ॥२॥</B>
हे समजून सांगणारा असा सद्‌गुरू कोण आहे ? आणि हे ज्याला समजले, असा समजणारा शिष्य कोण आहे ? हे गुरू शिष्य कोठे राहातात ? हे आम्हांस ठाऊक नाही. ॥२॥

<B>परात्पर परब्रह्म ॥ दत्तपदीं जावें ॥३॥</B>
सद्गुरू दत्तात्रयाच्या कृपेने, चौथ्या महाकारण देहाची परावाचा
हिच्या पलीकडे, चौथ्या तूर्य अवस्थेच्या पलीकडे आत्मस्वरूप आहे. अशा त्या दत्तगुरूच्या स्वरूपा ठिकाणी जावे, त्या आत्मस्वरूपाची ओळख करून घ्यावी. म्हणजे सर्व प्रश्न सुटतात. ॥३॥


पद २२६३

<B>श्रमलों भारी या संसारीं ।॥ तारीं तारीं देवा ॥धृ॥ </B>
हे सद्‌गुरू दत्तात्रय देवा! मी या संसारास मोहित होऊन, हा भासमात्र संसार खरा भानून, या खोट्या संसाराच्या उन्नतिसाठी रात्रंदिवस काबाडकष्ट करून, फारच दमून गेलो आहे! तर तू मला या संसार सागरातून उध्दरून ने !॥धृ.॥ 

<B>विषयसुख पहातां दुःख ॥ वृद्धि अहंभावा ॥१॥</B>
शब्द, स्पर्श, रूप, रस व गंध ह्या पंच विषयांचे क्षणिक सुख याचा अनुभव घेऊन, पाहू गेलो असता, हे सुख नसून दुःखच आहे. कल्पित सुख व दुःख "मी कर्ता” ही भावना अथवा देहाभिमान याची वाढच करिते, हा अभिमान तुझ्या कृपेवाचून जाणार नाही. ॥१॥  

<B>परतंत्र आम्ही नाहीं स्वतंत्र । नेणों इहपरभावा ॥२॥ </B>
मायाधीन असलेले, परस्वाधीन असे आम्ही परतंत्र आहोत! स्वतःच्या सूत्राने चालणे अशी स्वतंत्रता अथवा आत्मतंत्राने चालणे असे स्वातंत्र्य आमच्या ठिकाणी नाही. तुझ्या शक्ति आधारे, तुझ्या सूत्राने या जगांत खेळणारी अशी मी एक बाहूली आहे. हे दत्ता, या मृत्यु लोकांतील सुखदुःखात्मक भोगभाव तसेच स्वर्ग लोकांतील सुख व नंतर प्राप्त होणारे दुःख भोग हा भाव अगर मनोवृत्ति हिचा कसा त्याग करावा ? यासाठी वैराग्य कसे धारण करावे ? हे मला काहीहि कळत नाही. ॥२॥ 

<B>वारुनी श्रम दत्तप्रेम ॥ दावीं निजठेवा ॥३॥</B>
हे सद्गुरू तू स्वतः आपल्या आत्मतंत्राने चालणारा असा समर्थ आहेस, तू बाटेल ते करू शकतोस! तर तूच या संसारातील दुःखे, संकटे, व्याधि, कष्ट यांचे निवारण करून, मला तुझे आत्मनिष्ठ शुध्द असे प्रेम दे आणि आत्मठेवा मला दाखव. ॥३॥


पद २२६४

<B>काय करूं मी कोठें जाऊं ॥ तूंचि मातापिता ॥धृ॥ </B>
हे सद्‌गुरू दत्तात्रया! आता मी काय करू ? कोठे जाऊ ? तूच माझे, रक्षण, पालन, पोषण करणारा माझा खरा आई बाप आहेस! ॥धृ.॥ 

<B>निराधार मी सर्वाधार तूं ।॥ तुजविणें नाहीं त्राता ॥१॥</B>
मला इतर कोणाचाहि आधार नाही, असा मी निराधार आहे! हे सद्‌गुरू! सर्वांना आधारभूत, सर्वांचे आश्रयस्थान असा तूच परमात्मास्वरूप आहेस! तुझ्या वांचून रक्षण करणारा असा दुसरा समर्थ कोणीहि नाही. ॥१॥  

<B>कोठें मी नाहीं तूंचि सर्वांठायीं ॥ नटसी कर्ता भोक्ता ॥२॥ </B>
हे सद्‌गुरू दत्ता! आत्मदृष्टीने विचार करून पाहू गेलो असता, 'मीच कर्ता आहे', अशी जीव बुध्दि धारण करणारा असा 'मी' शोधू गेलो असता, कोठेच आढळणार नाही. आपल्या या देहांत व बाहेर दृश्य जगांत असा आंत व बाहेर सर्व ठिकाणी तूच कार्य करणारा कर्ता व विषयभोग घेणारा असा भोक्ता नटतोस. अनेक वेषधारी होतोस! ॥२॥ 

<B>साक्षी साक्ष्य तूंचि अलक्ष्य ॥ प्रेमें खेळसी दत्ता ॥३॥</B>
हे सद्‌गुरू दत्ता! तू स्वतःच साक्ष देणारा द्रष्टा, असा साक्षी व ज्याची साक्ष द्यावयाची असा साक्ष्य म्हणजे ... 'साक्षी-साक्ष-साक्ष्य', असा त्रिपुटीरूप तूच झालेला आहेस. असा त्रिपुटीरूप तू स्वतःच लक्षण रहित ब्रह्मस्वरूपच आहेस. हे दत्तात्रया, अशा त्रिपुटी रूपाने जगरूप होऊन, प्रेमानंदाने खेळत आहेस. असा प्रेमानंद तू स्वतः आपला आपणच भोगीत आहेस. तुझ्या बांचून अन्य काहीच नाही. असा तुझ्या कृपेने मला अनुभव आला! ॥३॥



पद २२६५

<B>वाहावा रे गारुडी दत्तावधूत ॥ कांहीं न होउनी सर्वहि होत ॥धृ॥</B>
हे प्रेमरूपी जग खेळ उभारणाऱ्या हे परमात्मास्वरूप अशा माझ्या सद्‌गुरू बालमुकुंद गारुडी! वाहवा! तू धन्य आहे रे! तू कसा धन्य आहेस ? तर तू स्वतः काही एक न होता, आपला हात न लाविता, असा अक्रियपणे सहज सर्वच अखिल जग, पिंड, ब्रह्मांड तू स्वतः होतोस! ही तुझी अघटित करणी आहे! ॥ धृ.॥ 

<B>स्फूर्तिशिंगी वाजविली ॥ रज्जुसर्प विश्वाची भुली ॥ दृश्य द्रष्ट्याची क्रीडा दाविली ॥ गारुडी गारुड आपण सतत ॥१॥ </B>
हे सद्गुरू, तू आपली स्फूर्तिरूपी शिंगी वाजविली, म्हणजे तू सहज स्फुरण पावून, जसे अंधारांत दोरीवर सर्पभास होतो, तसे तुझ्या ब्रह्मस्वरूपांवर जगाचा भास झाला! अशा प्रकारे तू दृश्य म्हणजे स्वरूपाला विसरून समोर अन्य रूपाने हे दृश्य जग दिसते, ते दृश्य आणि या दृश्यास पाहाणारा द्रष्टा असा तू आत्मा आहेस. असा दृश्य व द्रष्टा हा द्वैतखेळ दाखविलास. असा तू गारुडी (परमात्मा) व तुझे हे जनाना भ्रमांत पाडणारे हे जगरूप गारुड हे सतत ऐक्यरूपच आहे. ॥१॥  

<B>आहे तें झांकुनी नाहीं तें दाविलें ॥ सुख दुःख पुतळे उभे केले ॥ मिथ्या धर्माधर्म आणिले ॥ सोंगें आणिली बद्धमुक्त ॥२॥</B>
हे सद्‌गुरू तू नित्य असणारे असे आपले आत्मस्वरूप लपवून, नसलेले खोटे, भासमात्र मायारूप असे हे दृश्य जग (हे गरुड) प्रगट करून दाखविलेस! आणि या जगात, या संसारात कल्पित असे सुख व दुःखरूपी पुतळे उभे केलेस! तसेच धर्म म्हणजे सत्कृत्य, वैदिक धर्म आचरणे. अधर्म म्हणजे धर्मबाह्य आचरण, पापाचरण करणे, असे धर्म व अधर्म या पासून पाप पुण्य, जन्ममरण, सुखदुःख हे या जगात प्रगट केलेस. तसेच मायापाशांत अडकलेल्यास बध्द म्हणतात व जो या मायाबंधनातून सुटला त्याला मुक्त म्हणतात. अशी बध्द व मुक्त ही मायेची सोंगे निर्माण केलीस.॥२॥ 

<B>प्रेमास्तव गारुडी होसी ॥ सद्‌गुरुशिष्यरूप धरिसी ॥ प्रेमानंदीं नित्य रमसी ॥ धन्य धन्य तूं सद्‌गुरुदत्त ॥३॥</B>
तर हे सद्गुरू! तू केवळ आपले प्रेम भोगण्यासाठीच गारुडी म्हणजे जादुगार अथवा नजरबंदीचे खेळ खेळणारा, जगास भुलविणारा असा गारुडी होतोस. हे सद्गुरू, तू आपल्या एकांगावर स्वतः गुरू व शिष्य (पुरूष व प्रकृति) असे द्वैतरूप धारण करितोस! आणि आपल्या प्रेमानंदांत नित्य रमतोस! हे गारुडी सद्‌गुरू दत्तात्रया! तू धन्य आहेस! खरोखर धन्य आहेस! ! तुझा महिमा अगाध आहे. ॥३॥


पद २२६६

<B>मांत्रिक हा मोठा ॥ केला संसार खोटा ॥धृ॥</B>
माझा सद्‌गुरू दत्तात्रय हा संसाररूपी रोगातून मुक्त करणारा, जीवाला मोक्ष प्राप्ती करून देणारा, असा सर्वश्रेष्ठ खरा मांत्रिक आहे! त्या सद्गुरूने हा संसार भासमात्र व खोटा असून क्षणभंगुर आहे! आत्मा हाच सत्य स्वरूप आहे. हे माझ्या अनुभवास आणून दिले !॥धृ.॥ 

<B>मंत्रबळें अहंममता मारुनी ॥ भंगिला मी ताठा ॥१॥</B>
त्या सद्गुरूने दिलेल्या सिध्द मंत्राच्या सामध्यनि मीच देह आहे, मीच कर्ताभोक्ता आहे; व माझे संबंधी स्त्री, पुत्र, आप्त, संपत्ति, घरदार वगैरे माझे आहेत; अशी मी व माझेपणाची प्रीती अशी अहंममता, नष्टच करून टाकिली! अशा प्रकारे 'मीपणा' हा माझा ताठर माव, हा देहाभिमान त्याने नष्ट करून टाक्ला ॥१॥  

<B>मारिलें मजला गूढोपदेशें ॥ बुझल्या द्वैतवाटा ॥२॥</B>
गुह्यज्ञानाने माझा अहंभाव मारून टाकला. त्या आत्मबोधाच्या प्रतापाने दुजेपणाचे मायिक रस्ते बंद पडले. म्हणजे गुरु निराळा, शिष्य निराळा, जग निराळे, ब्रह्म निराळे, हे भिन्न मानणे, हा माया भ्रम निघून गेला॥२॥ 

<B>द्वैत विसरुनी भजतों दत्ता ॥ नाहीं प्रेमतोटा ॥३॥</B>
दुजेपणा सोडून ऐक्यभावाने मी दत्ताला भजतो. अशा प्रकारे गुरुप्रेम सुख भोगण्याची कमतरता पडत नाही; ते आत्मनिष्ठ गुरुप्रेमसुख मी मनमुराद भोगीत असतो !॥३॥


पद २२६७

<B>सद्गुरुवैद्य आजी भेटला ॥ संसाररोग समूळ हटला ॥धृ॥ </B>
संसाररूपी रोग नाहीसा करणारा असा सद्‌गुरू बालमुकुंद राजवैद्य मला आज भेटला! त्यामुळे माझा संसार रोग म्हणजे संसाररूपी मायिक आजार मुळासक्टच नाहीसा झाला! ॥ घृ ॥ 

<B>बोधौषध वैराग्यपथ्य ॥ सद्गुरु प्रेमपान नित्य ॥ उपरतिमात्रै भवसंग तुटला ॥१॥</B>
हा असा मोठा आजार दूर करण्यासाठी त्या सद्‌गुरूने मला आत्मप्राप्तीचा उपदेश केला! हेच बोधरूपी औषध मला दिले! ते मी ग्रहण केले! आजारी माणसास वैद्य पथ्य सांगतात तर मला सद्गुरू वैद्याने पारमार्थिक सात्विक वैराग्य अंगी बाणणे अथवा कोणतीच इच्छा नसणे हेच पथ्य मला सांगितले पथ्य म्हणजे रोग्याचे हित करणे, खाणे, असे वैराग्य हेच पथ्य पाळून, सद्गुरूचे आत्मनिष्ठ शुध्द असे प्रेम मी नित्य प्राशन करितो! तसेच व्यवहारात उदासीन व गुरुचरणी रत, भजनी आनंद भोगणे अशा उपरतीच्या योगाने माझा या मायिक संसाराचा संबंध तुटला! त्याची आसक्ती राहिली नाही. ॥१॥  

<B>आरोग्य प्राप्त नित्य मुक्तीचें ॥ स्वानंदसुख गुरुभक्तीचे ॥ प्रेमसागर हृदयीं सांठला ॥२॥</B>
प्रकृतीस रोगापासून जपणे यास आरोग्य म्हणतात. तसे जीव आपल्या मूळ स्वरूपी पावतो, ती मुक्त स्थिती नित्य असणे. हेच मुक्त स्थितीचे आरोग्य मला प्राप्त झाले! सद्‌गुरू भक्तीचे आत्मानंद सुख अखंड भोगितो. अशी बालमुकुंद गुरूने कृपा केली! म्हणून केवळ गुरुप्रेम दाटून आले! ॥२॥ 

<B>बालावधूततरणि उदेला ॥ द्वैततम समूळ मावळला ॥ दत्तसागरीं भाव अटला ॥३॥</B>
माझा बालमुकुंद सद्‌गुरू हाच आत्मसूर्य आहे, तो माझ्या हृदयाकाशात उगवला आहे. त्यामुळे भासमात्र दिसणारे दृश्य,असे द्वैत हाच माया अंधःकार अथवा अज्ञानरूपी अंधार मुळासकटच आपोआप नाहीसा झाला! असा मला गुरुकृपे जो ब्रह्मानुभव मिळाला, अगर सर्वसाक्षी भाव प्रगट झाला, तो भावहि परमात्मरूपी दत्त सागरात लय पावला! गुरु व शिष्य हा द्वैतभाव नष्ट होऊन सर्व एकाकार झाला! अशा प्रकारे गुरूने माझ्या संसार रोगाची निवृत्ति केली! ॥३॥


पद २२६८

<B>भजुनी गुरुदेवा ॥ आजी जाहलों मी बुवा ॥धृ॥</B>
दत्तात्रय गुरुदेवाची भक्ती करून आज मी गुरुकृपे बुवा झालो! म्हणजे स्वस्वरूपात मी समरस झालो ॥ धृ.॥

<B>मिथ्या संसृति जाणुनी चित्तीं ।॥ शरण गुरूपावा ॥१॥</B>
हा संसार खोटा, भासमात्रच आहे, तो क्षणभंगुर आहे, हे मी चित्तात जाणून, वैराग्य उत्पन्न होऊन, त्या दत्तगुरूच्या पायावर मस्तक ठेवून, त्यास मी एकनिष्ठ भावनेने शरण गेलो ॥१॥  

<B>जाहला उपदेश नाहीं क्लेश ॥ प्राप्त निजठेवा ॥२॥</B>
गुरुस शरण गेल्यावर त्याने मला आत्मप्राप्तीचा बोध अथवा तत्त्वमसि महावाक्याचा उपदेश मला सांगितला! तो बोध माझ्या हृदयी पूर्ण ठसला! त्या मुळे मला १ अविद्या २ राग ३ द्वेष ४ अभिनिवेश ५ अस्मिता हे पंचक्लेश नानाविध दुःखाचे कारण आहेत. हे क्लेश गुरुबोधप्रतापाने माझ्या ठिकाणी शिल्लक उरले नाहीत! त्यामुळे मला आत्मठेवा प्राप्त झाला॥२॥ 

<B>पदरीं घेतलें मुक्तचि केलें ॥ मिळलों दत्तभावा ॥३॥</B>
अशा प्रकारे मी कोणताहि योग न आचरिता, गुरूने मला पदरात घेतले! म्हणजे आश्रय दिला आणि मला मायाबंधनातून मुक्त केले. अन्य काहीच नाही या भावनेप्रत जाऊन पोहोचलो! स्वरूपी एकरूपच होऊन गेलो! हे केवळ गुरु कृपेनेच साध्य झाले! तर त्याचीच भक्ति करीत राहणे हेच सोपे साघन आहे! त्या दत्तभावाशी एकरूप झालो. ॥३॥




पद २२६९

<B>मृत्युग्रास देहाची तूं ।॥ किती धरिसी आस ॥धृ॥</B>
अरे हे मायाधीन प्राण्या! काळाच्या तोंडातील केवळ घासच अशा मरणाधीन झालेल्या ह्या तुझ्या शरीराची तू किती! आशा बाळगतोस ?॥धृ.॥ 

<B>मी माझा हा मिथ्या पसारा ॥ नाश होईल खास ॥१॥</B>
अरे! "मीच देह आहे, मीच कर्ता भोक्ता आहे; व हे माझे संबंधी असलेले खी, पुत्र, आप्त, मित्र, घरदार, संपत्ति हा सर्व संसार वगैरे माझे आहेत." असा मी व माझेपणाचा खोटा भासमात्र दृश्य पसारा हा निश्चयाने सर्वच नाश पावेल. ॥१॥  

<B>जलबुद्बुद्वत् स्थिति याची ॥ दुःखाची रास ॥२॥</B>
तुझ्या या देहाची, संसाराची, तसेच या जगाची स्थिति पाण्यावरील बुडबुड्याप्रमाणे क्षणभर दिसून क्षणांत नाश पावणारी अशी क्षणभंगुर स्थिति आहे! ही संसारिक मायिक स्थिति म्हणजे केवळ दुःखाचा डोंगरच आहे! हा संसार दुःखमयच आहे.॥२॥ 

<B>नाहीं सुख या सांगातें ।॥ सदा देई त्रास ॥३॥</B>
या देहाच्या संसाराच्या संगतीत कितीहि काळ राहिले तरी यापासून खरे सुख मिळत नाही. तर यापासून सदा त्रासच भोगावा लागतो. ॥३॥ 

<B>दत्तचरणीं अर्जुनी यासी ॥ सेवीं प्रेमरस ॥४॥</B>
तर या संसारांत होणारा त्रास टाळण्यासाळी व अखंड आत्मसुख भोगता यावे म्हणून तू दत्तात्रय गुरूच्या पायी शरण जाऊन, हा देह, संसार, संपत्ति वगैरे सर्व भासमात्र मायारूप, त्याच्या पायांवर अर्पण करून, आत्मसुख भोगून, गुरुप्रेमरूपी रस प्राशन कर. ॥४॥


पद २२७०

<B>सावध होई रे ॥ डोळे उघडुनी पाहीं रे ॥धृ॥ </B>
तू लवकर सावध हो रे! डोळेझाक करू नकोस! जरा ज्ञान दृष्टीने पहा रे !॥ धृ॥ 

<B>क्षणिक विलास दृश्याचा हा ॥ पाहतां पाहतां नाहीं रे ॥१॥ </B>
हा दिसणारा भासमात्र दृश्य जगाचा खेळ हा क्षणभर टिकणारा आहे. कायमचा राहात नाही. आपण या जग खेळाकडे पाहू गेले असता, पाहता पाहताच अम्रछाये प्रमाणे तो ताबडतोबच नाहीसा होऊन जातो रे! ॥१॥  

<B>जागृति स्वप्न सुषुप्ति तूर्या ॥ परता सर्वांठायीं रे ॥२॥ </B>
स्थूल देहाची जागृत अवस्था, सूक्ष्म देहाची स्वप्न अवस्था, कारण देहाची सुषुप्ति अवस्था, महाकारण देहाची तूर्यावस्था आहे. तिन्ही अवस्था ह्या मायिकच आहेत. या चारी अवस्थेच्या व चारी देहाच्या पलीकडे 'मी ब्रह्म आहे', असा हा साक्षीभावहि शिल्लक उरत नाही अशी उन्मनी अवस्था आहे. ही मूळ स्वरूप स्थितीच आहे. असा तो दत्त परमात्मा आहे. तो आकाशाप्रमाणे सर्वांत असून, सर्वांहून अलिप्त आहे. ॥२॥ 

<B>सत्यज्ञानानंत दत्त ॥ समरस प्रेमडोहीं रे ॥३॥</B>
सत्यस्वरूप, ज्ञानस्वरूप व अनंत म्हणजे अमर्याद स्वरूप अशा ह्या तिन्ही लक्षणांनी युक्त असा ब्रह्मस्वरूप दत्तात्रय प्रभू आहे. तर त्याच्या प्रेममय अशा स्वरूपरूपी डोहांत मिळून तू एकरूपच होऊन जा रे! आणि प्रेमानंद भोग !॥३॥


पद २२७१

<B>प्रेमस्वरूप सद्‌गुरु अवधूत ॥ नित्य भजतों रे ॥धृ॥ </B>
अरे गुरुपुत्रा! सर्व शक्तिचे अधिष्ठान असा माझा सद्‌गुरू दत्तात्रय हा केवळ प्रेममय असे आत्मस्वरूप असाच आहे! मी त्या सद्गुरूची नित्य भक्ति करीत असतो रे! ॥धृ.॥ 

<B>देहगेहाची नाहीं आस ।॥ भजनीं रमतों रे ॥१॥</B>
मला आता या शरीराची या घरादाराची, संसाराची कसलीच आशा राहिली नाही. मी तर, त्या दत्तगुरूच्या भजनांत रंगून जातो रे ॥१॥  

<B>जाणुनी मिथ्या संसृति ही ॥ सद्गुरु ध्यातों रे ॥२॥</B>
तसेच हा दिसणारा भासमात्र खोटा संसार क्षणभंगुर आहे, हे मी अनुभवाने जाणून, त्या सद्गुरू दत्तात्रयाचे ध्यान, चिंतन करीत असतो रे! ॥२॥ 

<B>दत्तपदीं निजमुक्ति वरूनी ॥ स्वस्वरूपीं रंगतों रे ॥३॥</B>
सद्गुरू दत्तात्रयाच्या पायी शरण जाऊन, त्याची भक्ति करून, त्याच्या कृपानुग्रहाने चौदेहांतून मुक्त होणे अशी सायुज्य मुक्ति म्हणजे आनंदास आनंदाची भेट अशी ऐक्य स्थिति, अशी शद्वातीत निर्विकल्प स्थिती. हिचा मी स्विकार करून, जागृत अवस्थेतहि व्यवहार करीत असताना आपल्या आत्मस्वरूपांत तल्लीन होऊन, नित्य गुरुप्रेम प्राशन करितो रे !॥३॥






पद २२७२

<B>देउनी दुःख भावी सुख ॥ काय ही रीति ॥धृ॥</B>
हे सद्गुरू दत्तात्रया! मृगजळाप्रमाणे हा भासमात्र संसार म्हणजे दुःखाचा सागरच आहे! या तुझ्या विश्वनाटकांत तू आम्हाला दुःख देऊन, है दुःख संपल्यावर पुढे भविष्य काळांत सुख देतोस. ही तुझी अशी सुख व दुःख देण्याची रीत काय म्हणून आहे ? हे मला कळत नाही. ही तुझी अघटित लीला आहे. ॥धृ॥ 

<B>आतां नर्क पुढें सुरलोक ॥ नाणवे चित्तीं ॥१॥</B>
तुझे हे बोलणे असे दिसते की, मेल्यावर पापी माणसाच्या सूक्ष्म देहास यम शिक्षा देऊन दुःख, त्रास देतात. असे हे स्थान यमपुरी आहे. तेथे कुंभीपाकांत नरकवास भोगावा लागतो. हा भोग संपल्यावर पुण्याईमुळे देवाचा स्वर्गलोक प्राप्त होतो. अशा प्रकारची भविष्यकालाची आठवण माझ्या चित्तांत येत नाही. ॥१॥  

<B>दुःखचि देणें दया करणें ॥ नोहे पूर्ण स्थिति ॥२॥</B>
हे सद्‌गुरू अशा प्रकारे जन्माला येऊन या संसारांत दुःखच देऊन, अशी तुझी दुःखदायक दया (कृपा) जर होत असेल तर अशा तुझ्या दयेने आमच्या या मनुष्य जन्माचे सार्थक म्हणजे स्वस्वरूपाची प्राप्ति या जन्मांत होणार नाही. पूर्ण स्थिति प्राप्त होणार नाही॥२॥ 

<B>मौन धरणें पायीं पडणें ॥ दत्तप्रेमगती ॥३॥</B>
हे प्रेमप्राप्त सद्गुरू मी आता सलगी करून जास्त बोलत नाही. सुकेपणा धारण करून, तुझ्यावर सर्व हवाला घालून, तुझ्या पायांवर मस्तक ठेवून, तेथे स्वस्थ पडून राहाणे, हाच दत्तात्रय गुरूचे करून घेण्याचा सोपा मार्ग आहे! गुरुवांचून दुसरे मला कांहीहि ठाऊक नाही! हे मी जाणून, गुरुप्रेमसुख भोगतो !॥३॥


पद २२७३

<B>प्रारब्ध खरें कीं देव खरा ॥ नकळे हो मजला ॥धृ॥ </B>
प्रारब्ध म्हणजे एका देहाच्या भोगवट्यास संचितापैकी जे येते, ते प्रारब्ध होय. तर असे हे प्रारब्ध खरे आहे की, हे सर्व देवच करीत असतो; म्हणून देव खरा आहे काय ? यांत कोणती गोष्ट खरी मानावी ? हे मला कळत नाही. ॥ धृ.॥ 

<B>सत्य कर्म तरी मिथ्य उपासना ॥ भक्तीचा गलबला ॥१॥</B>
प्रारब्य अथवा दैव खरे आहे असे मानले तर, मग एकाच देवतेची अनन्य भावनेने शोडषोपचार पूजा आत्मप्रतीति होईपर्यंत करीत राहणे. अशी ही उपासना करणे, पूजा, सेवा, प्रार्थना करणे असा हा भक्तीचा गोंधळ खोटाच ठरतो. ॥१॥  

<B>सर्वहि कर्ता नाहीं भोक्ता ॥ भाव उपजला ॥२॥</B>
मी विचार करून पाहू गेलो असता, हे जग स्वरूपावर भासमात्र दिसते म्हणून हा देहहि मासमात्र, खोटाच आहे, तर मग या देहाचे प्रारब्ध खरे कोठून असणार ? तर नाही. हा मायाभ्रम आहे. सर्व कर्ता करविता तूच परमात्मा आहेस. हे सर्व त्याच्या चिद्विलासांत सहज घडते. असा माझ्या अंतःकरणांत भाव उपजला! म्हणजे माझ्या अंतःकरणाची वृत्ति मूळस्वरूपी सामाविली. ॥२॥ 

<B>परमगूढ जाणुनी दत्त ॥ प्रेमानंदीं रमला ॥३॥</B>
अतिशय गुप्त, मन, बाणीस, बुध्दीस आकलन न होणारा असा दत्तपरमात्माच सर्वत्र आहे. दुसरे कांडीच नाही. सर्व दृश्य भासमात्र आहे. याचा दत्तगुरूच्या कृपेने अनुभव घेऊन मी नित्य गुरुप्रेम सुख भोगण्यांत तल्लीन झालो आहे! ॥३॥

पद २२७४

<B>त्रास किती मी भोगूं संसारीं ।॥ नाहीं करुणा तुज नरहरी ॥धृ॥</B>
हे दत्तावतारी सद्गुरू नरसिंह सरस्वती! मी या संसारांत, किती! किती! त्रास भोगू? त्याला सीमाच नाही. या संसारातील कष्ट, दुःख, संकट, व्याधी वगैरेनी मी फारच त्रस्त झालो आहे! तुला माझी जराहि दया येत नाही काय? तू का असा निष्तूर झालास !॥धृ.॥ 

<B>भक्तवत्सल ब्रीद मिरविसी ॥ दुःख दासा कैंची थोरी ॥१॥ </B>
"मी भक्तांचा सतत पाठीराखा आहे," असे तुझे भक्तवत्सल ब्रीद तू त्रिभुवनात गाजवितोस तर मग, असा तू दयाळू असताना आपल्या भक्तांस दुःख भोगावयास लावितोस! यात तुझे कसले थोरपण आहे ? ॥१॥  

<B>सर्वज्ञ सर्वशक्तिमंत ॥ सर्वसाक्षी तूं श्रीहरी ॥२॥</B>
हे सद्‌गुरू दत्तात्रय देवा! तू सर्व काही जाणणारा असा सर्वज्ञ आहेस. तू पूर्ण सामर्थ्यसंपन्न, सर्व शक्तीचे अधिष्ठान असा सर्वज्ञ, शक्तिमंत असा आहेस. तू सर्व काही पाहणारा सर्वाचा साक्षी असा द्रष्टा आत्मारामच आहेस. ॥२॥ 

<B>नकळे करणी तुझी आम्हां ॥ दत्ता पाजीं प्रेमवारी ॥३॥</B>
असा तू बाटेल ते साध्य करणारा समर्थ आहेस! हे दत्ता! तुझी अघटित लीला म्हणजे "सगुण, निर्गुण, साकार निराकार, एकदेशी सर्वदेशी, इत्यादी तुझे सहज चिद्विलासातील खेळ आहेत." ही अशी तुझी अगाध करणी आम्हाला कळत नाही. तर माझा मायाभ्रम दूर करून, आत्मनिष्ठ शुध्द असे प्रेमरूपी पाणी पाजून, तहान भागवून, मला पूर्ण तृप्त कर! ही प्रार्थना ॥३॥


पद २२७५

<B>बाळ दुःखी माता सुखी ॥ कधीं न ऐकिलें ॥धृ॥ </B>
अहो! आईचे लहान बालक दुःखी आहे पाहून जी आई स्वस्थ बसेल, आपल्या बालकाकडे लक्ष देणारी नाही तर तिला आई म्हणता येईल काय ? असे कधीच कोठे ऐकिवात नाही. ॥ धृ.॥

<B>जीवन मत्स्या उदक असतां ॥ बाहेरी न टाकिलें ॥१॥</B>
उदाहरणार्थ, माशाचे जगणे पाणी आहे. त्या आधारावर मासा जगतो. तर त्या पाण्याने माशाला बाहेर टाकून दिले असे घडले काय ? तसे सद्‌गुरू आई हेच पाणी व मी भक्त बाळ मासा आहे. त्याच्या आधारावाचून मी जगू शकणार नाही! ॥१॥  

<B>विश्वप्रकाश तरणि असतां ॥ स्वरूप न झांकिलें ॥२॥</B>
किंवा जगाला प्रकाश देणारा सूर्य आहे. तसे प्रकाशाच्या सहाय्याने जगव्यवहार चालतात. तर त्या सूर्याने आपले प्रकाशमय स्वस्य झाकून टाकिले असे घडते काय ? असे होऊच शकत नाही. सूर्य सदा प्रकाशतच असतो! ॥२॥ 

<B>मूढ होउनी दत्तचरणीं ॥ प्रेम चाखिलें ॥३॥</B>
तर मी सद्गुरू आईचा अज्ञानी बालक होऊन, त्या दत्तात्रय गुरूच्या चरणी राहून, त्याचा आश्रय करून, त्या सद्गुरू माऊलीच्या प्रेमरूपी दुधाची गोडी मी नित्य चाखितो! ॥३॥


पद २२७६

<B>हृत्सिंहासनीं सद्गुरु बैसला ॥ जयजयकार जाहला ॥धृ॥</B>
सद्‌गुरुकृपे माझ्या हृदयरूपी सिंहासनावर आत्मा हाच सद्‌गुरु विराजमान झाला. असा हा विजय प्राप्त झाल्यामुळे सर्वत्र गुरुनामाचा जयघोष झाला! ॥धृ॥ 

<B>मायाकल्पित द्वैत खंडुनी ॥ अद्वैत गुरु राहिला ॥१॥ </B>
माझ्या सद्‌गुरू बालमुकुंदाने मायाश्रमामुळे कल्पिलेला भासमात्र हा दृश्य जग विलास नाहीसा केला. असा हा द्वैत नसलेला आत्मा या रूपाने माझ्या हृदयात राहिला आहे. ॥१॥  

<B>द्वैताद्वैतभाव गिळुनी ॥ स्वयंसिद्ध उरला ॥२॥</B>
द्वैत म्हणजे दृश्य जग विलास व अद्वैत म्हणजे आत्मा तर जग निराळे, आत्मा निराळे आहे असे भिन्न मानणे हा दुजाभाव नाही. यावरून तो सद्‌गुरू स्वतः सिध्द स्वरूप असा एकटा एकच परमात्मा शिल्लक उरला! मायाभ्रम नष्ट झाला! ॥२॥ 

<B>सर्वहि मंगल नाहीं अमंगल ॥ दत्त प्रेमें भरला ॥३॥</B>
सर्वत्र आत बाहेर असे शुभ, कल्याणकारी आत्मस्वरूपच आहे. अपवित्र, अशुध्द असे, मायारूप मुळीच नाही. हे अनुभवाने जाणून हा पंत सर्वत्र प्रेमानंदाने ओतप्रोत भरला गेला! सर्वत्रच मी सद्‌गुरू प्रेमस्मीरसाची गोडी नित्य चाखतो! ॥३॥



पद २२७७

<B>गिळुनी अहंस्फूर्ति ॥ विराजली सद्‌गुरुमूर्ति ॥धृ॥</B>
मीच देह आहे, असे मीपणाचे स्फुरण ही जीवदशाच आहे. तर हे 'अहं स्फुरण' स्वरूपात लय पावून, आत्मस्वरूप हीच प्रेममय अशी सद्‌गुरूची मूर्ति माझ्या हृदयरूपी आसनावर अधिष्ठित झाली. ॥धृ.॥ 

<B>दृश्यद्रष्टा एक स्वरूप ॥ नाहीं भेद भ्रांति ॥१॥</B>
त्यामुळे दृश्य म्हणजे स्वरूपाला विसरून अन्य रूपाने जे जे भासते ते सर्व दृश्य रूप आणि द्रष्टा म्हणजे सर्व पाहणारा, सर्व साक्षी असा आत्मा आहे. तर असे हे दृश्य व द्रष्टा हे एकरूपच आहेत. द्रष्टाच (आत्माच) दृश्य जगरूप झाला आहे. आत्मा निराळा जग निराळे हा भेद, असा हा मायाश्रम ठिकाणी राहिला नाही. ॥१॥  

<B>भोग्य भोक्ता प्रेमास्तव ॥ सहज ही स्थिति ॥२॥</B>
त्याच प्रमाणे ज्याचा उपभोग घ्यावयाचा ती भोग्य वस्तू आणि तिचा उपभोग घेणारा तो भोक्ता असा भोग्य व भोक्ता तो परमात्मस्वरूप सद्गुरू प्रेमानंद भोगण्यासाठी झाला आहे. पण ही मूळचीच स्वाभाविक अशी स्थिती आहे. एकाचा अनेक वेषधारी होऊन प्रेम भोगणे, हा त्या भगवंताचा मूळ स्वभावच आहे. ॥२॥ 

<B>सद्‌गुरु शिष्य दत्तावधूत ॥ प्रेमानंद गति ॥३॥</B>
माझा परमात्मस्वरूप सद्गुरू बालमुकुंद हा स्वतः आपल्या एकांगावर सद्गुरू व शिष्य असा द्वैतरूप झाला आहे. तर प्रेमानंद भोगण्यासाठीच अशी द्वैत स्थिति आहे. द्वैतावाचून प्रेम भोगता येत नाही. ॥ ३॥


पद २२७८

<B>गायका तारीतें ॥ म्हणुनी गायत्री म्हणविते ॥धृ॥</B>
गायत्री हा बेदातील एक मुख्य मंत्र आहे. गायत्रीमाता, ही मंत्र शक्ति तिचे गायन, भजन, प्रार्थना, गायत्रीमंत्राचा नित्य जप करणाऱ्या भक्तांस ती उद्धरून नेते! मोक्षप्राप्ती करून देते! म्हणून गायत्री म्हणविली जाते. ॥धृ.॥ 

<B>सचराचरा आदिस्वरूप ॥ श्रेष्ठचि ते दिसते ॥१॥</B>
गायत्री मंत्र जपाने आत्मस्वरूपाचा छंद लागून, जगातील सर्व चेतन व जड वस्तुनी युक्त यास आधारभूत असे मूळ आत्मस्वरूपी ते सर्वश्रेष्ठ, मुख्य पूजनीय असे शोभून दिसते. ॥१॥  

<B>द्वैतदहन स्वयं- प्रकाश ॥ सुरमुनी मनीं वसते ॥२॥</B>
मायारूप असे द्वैत (भिन्न) भासमात्रास संपूर्णपणे जाळणारे स्वतः प्रकाशमय असे आत्मस्वरूप हे श्रेष्ठ देव, तपाचरणी यांच्या हृदयात वास्तव्य करून राहते. ॥२॥ 

<B>बुद्धिप्रकाशक सर्व व्यापक ॥ दत्तस्वरूप दिसतें ॥३॥</B>
बुध्दीला प्रकाशित करणारे, वा ज्ञान देणारे असे सर्वव्यापक दत्तस्वरूप (आत्मस्वरूप) मला दिसते! अनुभवास येते! अशा प्रकारे गायत्री मातेचा नित्य मंत्रजप करणाऱ्या भक्तीस ती आत्मानुभव देते! ॥३॥


पद २२७९

<B>अनन्यभक्ति तुजला प्रीति ॥ अभिनव कीर्ति ॥धृ॥</B>
हे माझ्या सद्‌गुरू बालमुकुंदा! भक्तांनी केलेली तुझी अनन्य भक्ति म्हणजे सर्वत्र आत्माच आहे, अन्य काहीच नाही, अशी आत्मनिष्ठ, अभेदभक्ति. अशा भक्तिची तुला फार आवड आहे, अशी तुझी अपूर्व कीर्ती सर्वत्र आहे. ॥धृ.॥ 

<B>भक्तांसाठीं अवतार गोष्टी ॥ कलियुर्गी भेटी ॥१॥ </B>
हे दत्तावतारी सद्‌गुरू बालमुकुंद्र! भक्तांच्या कल्याणासाठी, त्यांच्या उध्दारासाठी, रक्षणासाठी, भक्तांच्या प्रेमासाठी, धर्मसंस्थापन करणाऱ्यासाठी तू मनुष्य देहधारी असा सगुणरूपाने या पृथ्वीतलावर अवतार ह्या कली युगात धारण करितोस. म्हणजे तो दत्तप्रभू, श्रीपाद श्रीवल्लभरूपाने व नंतर नरसिंहरूपाने अवतरला तोच दत्त प्रभू, पारखपूर गावात बालमुकुंद रूमाने अवतरला! दत्तात्रय गुरू हा कलीयुगात जागृत देव आहे. हे दत्ता! तुझ्या अवताराच्या कथा, तुझे चरित्र प्रसिध्द आहे. या कलीयुगात अनेक भक्तांना तू भेट देतोस! ॥१॥  

<B>अघटित करणी ऐकली कर्णी ॥ नित्य बाळकहाणी ॥२॥ </B>
"शिष्याला सिध्द व समरस करून घेणे," अशी तुझी आश्चर्यकारक लीला आहे. तसेच तुझ्या अनेक चमत्कृती, पराक्रम, नानाविध खेळ, मी कानांनी अशी कीर्ती ऐकलेली आहे, व तुझ्या अघटित करणीचा मी अनुभवही घेतला आहे. त्यामुळे मी नित्य भक्ताबरोबर तुझ्या सहवासातील म्हणजे बालमुकुंदाच्या सहवासातील गोष्टी नेहमी करीत असतो. ॥२॥ 

<B>निःसंग दत्त जाहला अवधूत ॥ प्रेमें उन्मत्त ॥३॥</B>
त्यामुळे हा पंत सर्व संगरहित असा, सर्वाहून अलिप्त व गुरुप्रेमाने धुंद झालेला असा अवधूतच झाला! म्हणजे मी स्वतः दत्तगुरुरूपच झालो !॥३॥


पद २२८०

<B>कर्मचि प्रबळ जरी देवा ॥ कासया भजावें ॥धृ॥॥</B>
आपले प्रारब्ध अथवा दैव जर अति बलबान आहे, प्रारब्धाला अनुसरून सर्व व्यवहार घडतात. हा देह प्रारब्धाधीन आहे. तर मग, देवाची भक्ति कशाला करावी.॥धृ.॥ 

<B>अनंत शक्ति अनंत महिमा ॥ शोधा कोठें जावें ॥१॥</B>
देह, इंद्रिये वगैरेकडून, अनेक प्रकारचे कार्य करणारी व या जगांत अनेक घडामोडी करणारी प्रभूची अमर्याद अशी चैतन्य शक्ति सर्वत्र आहे. तसेच ज्याचा अंत लाबिता येत नाही, असा त्या प्रभूचा महिमा अगाध आहे! तर मग, अशा त्या प्रभूचा शोध लावण्यास आम्ही कोठे जावे ? ॥१॥  

<B>सर्व व्यापक सर्वज्ञ प्रभूचें ॥ नामचि गर्जावें ॥२॥</B>
तर याचे उत्तर हेच की, सर्वव्यापक असा, सर्व कांही जाणणारा असा ज्ञानधन तो दत्त प्रभूच आहे. तर शुध्द भावनेने त्या दत्तगुरूच्या नामाचा अखंड जयघोष करावा. ॥२॥ 

<B>सद्‌गुरु दत्त प्रेम पिउनी ॥ स्वरूपीं निजावें ॥३॥</B>
सद्‌गुरू दत्तात्रयाचे शुध्द प्रेम पिऊन, आपल्या आत्मस्वरूपांत निजावे! पुनरुत्थान नाही, अशी स्वस्वरूपाची अखंड झोप घ्यावी. ॥३॥


पद २२८१

<B>नित्य मुक्त समर्थ सद्गुरु ॥ बंधन कां भक्तां ॥धृ॥ </B>
वाटेल ते कार्य करण्याचे ज्यांत सामर्थ्य आहे, अशा समर्थ, सर्वश्रेष्ठ हे सद्‌गुरू दत्तात्रया! तू सदा ब्रह्मानंद स्थितीतच राहतोस! तर मग, तुझ्या भक्तांना माया बंधनांत कां अडकवितोस !॥धृ॥

<B>सदानंद स्वरूप तुझें ।॥ भजका केवीं चिंता ॥१॥</B>
हे सद्‌गुरू! अखंड आनंद, अथवा ब्रह्मानंद असे तुझे स्वरूप सर्वत्र असताना, तुझे जे भक्त आहेत, अशा तुझ्या भक्तांना या संसारांत दुःख देऊन त्यांना कशासाठी चिंता करावयास लावितोस ?॥१॥  

<B>भक्तवत्सल मिरविसी सत्ता ॥ काळाचे माथा ॥२॥</B>
हे सद्गुरू दत्तात्रया! "मी भक्तांचा सतत पाठीराखा आहे", अशी तुझी प्रतिज्ञा आहे. तू काळास (यमाला) बाजूला सारून, त्याच्या शिरावर सोटा मारून आपली सत्ता (अधिकार) काळावर गाजवितोस! असे आपल्या भक्तांना मृत्युमुखातून सोडवून त्यांचे रक्षण करितोस. ॥२॥ 

<B>प्रेमास्तव सदा भुकेला ॥ तृप्त करी दत्ता ॥३॥</B>
हे दत्तगुरू! मी तर तुझा प्रेमानंद भोगण्यासाठी सदा भुकेला आहे! मला प्रेमभूक लागली आहे, तर माझी प्रेमभूक शमवून मला पूर्ण तृप्त कर! ही तुझ्या चरणी नम्र प्रार्थना !॥३॥




पद २२८२

<B>चरणीं पडतां भक्त बहुत तारिले ॥ अधिकारासी नाहीं पाहियलें ॥धृ॥ </B>
सद्गुरू शरण जाऊन, त्याच्या पायांवर मस्तक ठेवून, तेथे स्वस्थ पडून राहिले असता, त्या भक्ताचा जीवभाव नष्टच होऊन जातो! असे शरण गेलेले पुष्कळ भक्त सद्गुरूने उध्दरून नेले! जो भक्त शरण आला, तर तो परमार्थप्राप्तीस योग्य आहे की नाही, त्याने कांही साधना केल्या किंवा नाही. असा त्या भक्ताचा कोणताच अधिकार न पाहता, अयोग्य अशा भक्तलाहि उध्दरून नेले! ॥धृ.॥ 

<B>बोधमात्रै भक्ता ब्रह्मचि केलें ।॥ धर्माधर्म झाले उगले ॥१॥  </B>
शरण आलेल्या भक्तांस आत्मप्राप्तीचा उपदेश सांगून, त्या बोध प्रतापाने त्या भक्तांस ब्रह्मच करून टाकिले. असा त्या भक्तांस ब्रह्मपदाचा अधिकार प्राप्त करून दिल्यामुळे सत्कृत्य करणे; बेदोक्त कर्माचरण करणे असा हा धर्म व धर्मबाह्य आचरण करणे, पापाचरण करणे हा अधर्म आहे. असे हे धर्माधर्म, कर्माकर्म, पुण्यपाप हे सर्व स्तब्ध झाले! बंदच पडले. ॥१॥  

<B>कल्पित स्वर्गनर्क ते ठरले ॥ जन्ममरणाचें मिथ्या बाहुलें ॥२॥ </B>
तसेच या धर्माधर्मापासून, कर्माकर्म घडून, त्यामुळे पुण्य व पाप उत्पन्न होऊन, त्यापासून पुण्य कर्म करणारास स्वर्ग प्राप्ति होते व पापकर्म करणारास नरकवास भोगावा लागतो; हे स्वर्ग नरक खोटेच ठरले गेले! आणि पापपुण्य कर्माचरणाने जन्ममरण भोगावे लागते, असे हे जन्म मरणाचे बाहुले सुध्दा खोटेच ठरले गेले॥२॥ 

<B>द्रष्टा दर्शन दृश्य आपण ॥ नाहीं दत्ता द्वैत दिसलें ॥३॥</B>
तसेच "द्रष्टा दर्शन-दृश्य", हा त्रिपुटी भास मी स्वतःच झालो! ही त्रिपुटी माझ्या स्वरूपाहून भिन्न राहिली नाही. असा समरसानुभव बाणल्याने या पंताला भासमात्र दृश्य पसारा असे हे द्वैत गुरुप्रेमसुख भोगीत असतो. ॥३॥




पद २२८३

<B>संसारीं उदास ॥ आम्ही अवधूताचे दास ॥धृ ॥</B>
या संसारांतील विषयसुख भोगण्यासाठी, लौकिक सुखाची, धनमानाची, खी, पुत्र, घरदार वगैरेच्या मोहाची आसक्ति नसलेले असे आम्ही विरक्त, निरिच्छ, दत्तात्रय गुरूचे भक्त आहोत !॥ धृ.॥ 

<B>नाहीं कुणाचे नाहीं आमुचे ॥ सहजचि हा विलास ॥१॥</B>
या जगांत आम्ही कुणाचेहि संबंधी नाहीत. तसेच येथे आमचे कुणीहि नाहीत. या संसारांतील नाती खोटीच आहेत. हा संसार अथवा हा जगरूपी प्रेमखेळ सहज उत्पन्न झाला आहे. हा आत्मविलास अथवा शिवशक्तिचा खेळ आहे. ॥१॥  

<B>जन्ममृत्यु मिथ्या दिसती ॥ नित्य निरंजनीं वास ॥२॥</B>
मी गुरुकृपे मायामलरहित शुध्द अशा आत्मस्वरूपांत नित्य राहातो! त्यामुळे मला जन्म व मरण हे खोटेच भासतात! हे जन्ममरण देहालाच आहेत. स्वरूप ठिकाणी हे मुळीच नाहीत. ॥२॥ 

<B>दत्तावधूतसद्गुरुचरणों ॥ सेवितो प्रेमरस ॥३॥</B>
दत्तावतारी सद्‌गुरू बालमुकुंदाच्या पायी त्याच्या आश्रयाखाली राहिल्यामुळे, त्याच्या कृपेने मी गुरुप्रेम हाच रस ग्रहण करून, नित्य त्याची गोडी चाखितो !॥३॥


पद २२८४

<B>भक्ताची जननी ॥ सद्गुरु भक्ताची जननी ॥धृ.॥</B>
आपल्या भक्तांना नवीन जन्म देणारी अशी दत्तावतारी सद्‌गुरू बालमुकुंद ही आई आहे! खरोखरच ती भक्तांचे पालन, पोषण, रक्षण करणारी प्रेमळ आईच आहे! ॥धृ.॥ 

<B>बागुलभीति जन्ममृति ॥ नुरवी जनीं विजनीं ॥१॥</B>
ती सद्गुरू आई आपल्या भक्तांना जन्म मृत्यूची बागुलभीति उरू देत नाही. तात्पर्य, हे भय सद्‌गुरू आई काढून टाकिते! ॥१॥  

<B>शरण जातां पाजी बोध ॥ खेळ निरंजनीं ॥२॥</B>
आणि त्या सद्गुरू माऊलीस एकनिष्ठ भावनेने शरण गेले असता, भक्तांस आत्मप्राप्तीचे बोधरूपी अमृत पाजिते! तर हे भक्ता! त्या सद्‌गुरू आईचा बोध ग्रहण करून, तू मायामलरहित शुध्द अशा आत्मस्वरूपांत खेळ रे! ॥२॥ 

<B>सहज मुक्ति देउनी शांति ॥ दत्त प्रेम- भजनीं ॥३॥</B>
अशा प्रकारे ती सद्‌गुरू आई भक्तांना आत्मशांति देऊन, अशा मुक्त स्थितीत दत्तात्रय गुरूच्या भजनानंदांत रंगवून त्यास आत्मनिष्ठ शुध्द प्रेमरस पाजिते! अशी ती माझी सद्‌गुरू आई अति प्रेमळ आहे !॥३॥


पद २२८५

<B>अघटित तव लीला ॥ सद्गुरु गूढ तुझी कला ॥धृ॥ </B>
हे परमात्मास्वरूप सद्‌गुरू दत्तात्रया! तुझा कोणासहि न जाणता येणारा असा आश्चर्यकारक जगरूपी खेळ आहे. ही तुझी अघटित करणी, तुझे चातुर्य आहे! ॥धृ.॥ 

<B>बुद्धिपर स्वरूप तुझें ॥ अगोचर मजला ॥१॥</B>
हे दत्तात्रया! मन व बुध्दिच्या पलीकडे असे तुझे स्वरूप आहे. ते स्वरूप मला न जाणता येण्यासारखे अव्यक्त, अगोचर असे आहे. ॥१॥  

<B>द्रष्टा दर्शन दृश्य एक ॥ ठाव न द्वैताला ॥२॥</B>
'द्रष्टा-दर्शन- दृश्य', ही त्रिपुटी स्वरूपांवर भासते. पण या त्रिपुटीतहि एकटे एकच असे स्वरूप विलास करिते! हा त्रिपुटी भास खोटाच आहे. अशा अद्वैत स्वरूपाठिकाणी हा दिसणारा दृश्य पसारा; हा जग विलास अशा ह्या द्वैताला जागाच नाही. ॥२॥ 

<B>पायीं पडलों दत्तसमर्था ॥ धरूनी अबोला ॥३॥</B>
पूर्ण सामर्थ्यसंपन्न अशा हे दत्तात्रया! तुझे स्वरूप अनाकळ असे आहे! मी तर, मौन धारण करून, कांही एक न बोलता, तुझ्या पायांवर मस्तक ठेवून, तेथे तुझ्या आश्रयाखाली स्वस्थ पडून राहिलो आहे! तुला काय करावयाचे ते कर! तुजवांचून या जगांत अन्य समर्थ कोणीहि नाही! 'श्री गुरुदेव दत्त'! ॥३॥


पद २२८६

<B>कोण तूं देवा कोठें अससी ॥ काय तुझी खूण ॥धृ॥</B>
हे देवा! खऱ्या रूपाने असा तू कोण आहेस? तू जर आहेसच तर मग तू कोठे राहतोस ? तुझे राहण्याचे ठिकाण कोणते आहे? तसेच तुला ओळखण्याचे म्हणजे हा देवच आहे असे तुझे चिन्ह कोणते आहे? हे मला ठाऊक नाही. ॥धृ.॥ 

<B>इहलोकीं कीं परलोकीं तूं ॥ सगुण निर्गुण ॥१॥</B>
बरे! तू या मृत्युलोकांत या पृथ्वीतलावर राहतोस की, गुणरहीत निर्विकार स्वरूप असा निर्गुण आहेस ?॥१॥  

<B>कर्माकर्म बंधमोक्ष ॥ काय जन्ममरण ॥२॥</B>
तसेच शास्त्रविहित कर्म व निषिध्द कर्म व अकर्म आणि मायापाशात अडकले हे माया बंधनातून सुटणे हा मोक्ष आहे. असे बंध व मोक्ष त्याच प्रमाणे जन्मणे व मरणे अशी ही सर्व द्वंद्वे काय आहेत? ती कोतून आलीत ? सर्व प्रश्नांचा उलगडा मला कळत नाही. ॥२॥ 

<B>अभिमान टाकुनी भजनीं रमतां ॥ दत्ता प्रेमस्फुरण ॥३॥</B>
परंतु, "मीच देह आहे, मीच कर्ता व भोक्ता आहे," असा देहाभिमान सद्‌गुरूदत्ताच्या पायावर अर्पण करून, मी दत्तगुरुच्या भजनानंदात रंगून गेलो असता, स्वस्वरूप प्राप्ती झाली. आत्मा हाच खरा देव आहे, हे मला गुरुकृपे कळले! स्वस्वरूप प्राप्त झाल्यामुळे या पंताच्या हृदयात खरे आत्मनिष्ठ शुध्द प्रेमाचे स्फुरण प्रगट झाले! अशा प्रेमानंद रूपाने तो दत्तपरमात्मा माझ्या हृदयात व बाहेर दृश्य जगात असा सर्वत्र प्रेमानंद भोगीत आहे, असा मला प्रत्यय आला. त्यामुळे माझ्या सर्व कल्पना नष्ट होऊन, मी गुरुप्रेमसुख भोगितो! गुरुस शरण गेल्यावर कशी स्थिती होते? ॥ ३॥


पद २२८७

<B>दत्त भला रे दत्त भला रे ॥ अघटित दाविली लीला रे ॥धृ॥</B>
सर्वाहून थोर दत्तात्रय गुरु आहे रे! तो थोर कसा आहे रे? तर त्या दत्त सद्‌गुरूने कोणासहि न जाणता येणारा, असा आश्चर्यकारक जगरूपी प्रेमखेळ सहज प्रगट करून दाखविला रे! ॥ धृ.॥ 

<B>एकाकी न रमते म्हणुनी ॥ दृश्य द्रष्टा झाला रे ॥१॥ </B>
एकटा एकच अशा दत्तप्रभूस प्रेमानंद मोगता येईना म्हणून तो स्वतः प्रेमानंद भोगण्यासाठी दृश्यरूप झाला! म्हणजे हा द्रष्टा (आत्मा) हा स्वतःच 'अंग आणि छायेप्रमाणे दृश्य जगरूप झाला! ॥१॥  

<B>अद्वैतासी नाहीं हानि ॥ द्वैतस्वरूपें नटला रे ॥२॥</B>
तो दत्तपरमात्मा अनंत नामरूपात्मक असा जगस्वरूपाने नटला; जरी तो असा द्वैत रूप झाला तरी, त्याचे एकत्व नाश पावत नाही. स्वरूपावर अनेक नामरूपांचा भास झाला तरी, स्वरूपाची हानी होत नाही स्वरूप आहे तसेच सर्वत्र राहते. ॥२॥ 

<B>प्रेमानंदें सद्गुरुदत्त ॥ आत्मस्वरूपीं रमला रे ॥३॥</B>
अशा प्रकारे तो दत्त सद्‌गुरू द्वैतरूप नसूनही, आपल्या प्रेमानंदाने मस्त होऊन आपल्या आत्मास्वरूपात आपणच रंगून गेला रे !॥३॥


पद २२८८

<B>काय कथा ही मिथ्या जगाची ॥ जाऊं चला निरंजना ॥धृ॥</B>
ह्या दृश्य भासमात्र, क्षणभंगुर अशा जगाची स्वरूपाठिकाणी काय मोठी गोष्ट आहे. तर याची आसक्ति काढून शुध्द व अद्वैत असे आत्मस्वरूप आहे तर, आपण तेथे जाऊ !॥धृ.॥ 

<B>अहंममता घातक शत्रु ॥ नित्य मर्दिती या जना ॥१॥ </B>
"मी आहे, व हे सर्व माझे आहेत, अशी 'मी', व 'माझेपणाची' प्रीति, असे हे आपला आत्मघात करणारे, आपल्या स्वरूपाकडे न जाऊं देणारे, असे हे वैरीच आहेत. हे अहंममतारूपी वैरी या जगांत, या मायिक लोकांना नेहमी पकडून, त्यावर मोहाचे आवरण घालून, त्यांना ठार मारितात. म्हणजे, मायापाशांत अडकवितात आत्मस्वरूपाचा विसर पाडितात. ॥१॥  

<B>दृश्य द्रष्टा आपण पाहीं ।॥ लेवुनी सद्‌गुरु अंजना ॥२॥ </B>
दृश्य म्हणजे हा भासमात्र जग विलास व द्रष्टा म्हणजे या जगाला पाहाणारा आत्मा सर्वसाक्षी असा आहे. तर हा आत्माच दृश्य जगरूप झाला, द्रष्टा व दृश्य यांत भेद नाही. तर दृश्य व द्रष्टा हे दोन्ही आपणच आहोत. हे गुरूचे ज्ञानरूपी काजळ नेत्रांत घालून, त्या ज्ञाननेत्राने पहा। म्हणजे सर्वत्र आपणच आहोत, अन्य काहीहि नाही असा अनुभव तुला येईल. ॥२॥ 

<B> सर्वं खलु इदं ब्रह्म ॥ नित्य करूं दत्तभजना ॥३॥</B>
सद्‌गुरू बोधाने " सर्वत्र चराचर जे दृश्य दिसते, ते सर्व निश्चयाने ब्रह्मच आहे." याचा अनुभव घेऊन, अशा समरस स्थितीत राहून, आपण नित्य त्या दत्त सद्‌गुरूचे भजन करून, गुरुप्रेमसुखाची गोडी नित्य चाखू! ॥३॥


पद २२८९

<B>शिवशक्तीची सेवा करुनी ॥ धन्य झालों जगीं ॥धृ॥ </B>
शिव शक्तीची सेवा म्हणजे पुरूष व प्रकृति यांची सख्य भावनेने केलेले ऐक्य भक्ति होय. किंवा जग व्यवहार, देहव्यापार, संसारांतील कामे करणे हीच खरी सहज इना होय. अशी मी अभेद भक्ति करून या जगांत धन्य झालो! म्हणजे निर्गुण सगुणांचा अभेद साक्षात्कार मला झाला ॥।धृ.॥ 

<B>तनु मन धन आशा टाकुनी ॥ रंगलों निजरंगीं ॥१॥ </B>
आपले शरीर, मन व संपत्ति पांची पूर्ण आसक्ति टाकून, ती सद्‌गुरूपायी अर्पण करून, मी आपल्या आत्मयीन विलासांत रंगून गेलो! ॥१॥  

<B>मुक्तिवरी भक्ति वरूनी ॥ झालों निःसंगी ॥२॥</B>
तसेच मुक्तिवरील भक्ति म्हणजे... "ज्या गुरुभक्तीत ज्ञान व प्रेम मिळून एकवटली आहेत, हीच मुक्तिवरील मक्ति, परामतिलकमतीत भक्ति होय." अशी भक्ति करून मी, "सद्गुरू संग धरून, बाह्य जगाशी जशास तसे वागून अलिप्त राहणारा असा मी निःसंग झालो! ॥२॥ 

<B>दत्तस्वरूपीं समरस होतां ॥ भजन प्रेमरंगीं ॥३॥</B>
दत्तात्रय गुरूच्या स्वरूपांत ऐक्यरूप झालो असता, अथवा अनुभव, अनुभविता असा भेद नसणे. असा समरस झालो असता, अशा समास स्थितीत दत्तात्रय गुरूच्या भजनानंदाने उत्पन्न होणाऱ्या गुरुप्रेमानंदांत मी नित्य रंगून गेलो !॥३॥


पद २२९०

<B>सत्यज्ञानानंत सद्गुरु ॥ सदानंद तुजला ॥ व्यर्थचिंता कां रे मजला ॥धृ॥ </B>
सत्य स्वरूप, ज्ञानस्वरूप व अनंत म्हणजे त्याचा शोध लाविता येत नाही, असे अमर्याद स्वरूप. अशा ह्या तिन्ही लक्षणांनी युक्त असे ब्रह्मानंद स्वरूप अशा हे सद्‌गुरू दत्तात्रया! तुला नेहमी ब्रह्मानंद मिळत असतो! त्या ब्रह्मानंदांतच तू नित्य राहातोस! मग मी तुझा भक्त असताना मला या संसारात मायाधीन करून, मोहित करून, दुःख देऊन का व्यर्थ चिंता करावयास लावितोस रे! ॥धृ॥

<B>सर्वव्यापक सर्व स्वरूप ॥ ठाव न भक्ताला ॥१॥ </B>
बरे! तुझा शोध करावा तर, तू आत बाहेर असा सर्वत्र व्यापलेला, प्रत्येक वस्तूत असणारा, नाशरहित असा आहेस! तसेच सर्वत्र निर्गुण सगुण असे सर्वत्र व्याप्त असे तुझे स्वरूप आहे. तर, असे तुझे हे स्वरूप तुझ्या या भक्ताला ठाऊक नाही. ॥१॥  

<B>मिथ्या माया आणिली वायां ।॥ दाविलें द्वैताला ॥२॥</B>
जी मुळीच नाही, अशी बागुलबोवाप्रमाणे खोटी भासमात्र माया तू विनाकारण उत्पन वेलीस! आणि त्या माया शक्तिच्या आधारे तुझे अधिष्ठान परमात्मास्वरूप न पाहता, जे जे म्हणून द्वैतभास भासते, ते द्वैतरूप किंवा मायारूप आहे, असा जग बिलास तू प्रगट करून दाखविलास! आम्हाला स्वरूपाचा विसर पाडिलास. ॥२॥ 

<B>ब्रह्मानंदें विश्व विलसतें ॥ अनुभव दत्ताला ॥३॥</B>
परंतु, हे दशा! आतां, मजवर तू कृपा केलीस! माझा मायाभ्रम दूर केलास व त्यामुळे या पंताला हे जग ब्रह्मानंद स्थितीत खेळत आहे, हे जगहि ब्रह्मच आहे, हा आत्मविलस आहे! हे मी अनुभवाने जाणून घेतल्यामुळे मी नित्य गुरुप्रेमसुख भोगितो !॥३॥



पद २२९१

<B>झालों गोसावी ॥ आमुची स्थिति परिसावी ॥धृ॥ </B>
सदगुरू बालमुकुंदाच्या कृपानुग्रहाने, अंगी पारमार्थिक कडकडीत वैराग्य धारण करणारे, कसलीच इच्छा, आसक्ती नसलेले असे आम्ही गोसावी (सापू) झालेले आहोत! आम्ही गोसावी कसे आहोत, ती आमची ब्रह्मस्थिति तुम्ही ऐका. ॥धृ॥

<B>द्वैत जाळुनी भस्म लाविलें ।॥ उन्मनीच्या गांवीं ॥१॥</B>
अहो! दुजेपणाने भासणारा असा हा जगरूपी संसार हा मायावी खेळ हा जाळून नष्ट करून, त्याचे भस्म आम्ही उन्मनीच्या गावी जाऊन तेथे अंगाला फासले आहे. उन्मनी म्हणजे चारी देहभाव विसरून असणे, तुर्य अवस्थेच्या पलीकडे, चार देहाच्या पलीकडील उन्मनी अवस्था आहे. मन स्वरूपी लय पावल्याने देहाचे, जगाचे भान राहत नाही. अशी मूळ स्वरूप स्थिति भोगणे, हेच उन्मनीरूपी गांव आहे. तेथे जाऊन, द्वैत जाळून त्याचे भस्म मी अंगावर धारण केले आहे. ॥१॥  

<B>शांतिकफनी अंगीं लेईली ॥ प्रेमझोळी बरवी ॥२॥</B>
तसेच आत्मशांति सदा भोगत राहणे हीच भगव्या रंगाची कफनी मी माझ्या अंगात घातली आहे! आणि डाव्या काखेत प्रेमभिक्षा घेण्यासाठी धारण केलेली गुरुप्रेमरूपी अशी दिव्य झोळी आहे. ॥२॥ 

<B>दत्तावधूत सद्‌गुरु माझा ॥ प्रेमब्रीद मिरवी ॥३॥</B>
माझा बालमुकुंद सद्‌गुरू हा प्रेमब्रीद मिरवितो! म्हणजे आपल्या भक्तांना सतत आत्मनिष्ठ शुध्द प्रेम पुरविण्याची अशी त्याची प्रतिज्ञा आहे! ही प्रतिज्ञा तो सद्‌गुरू जगभर गरजवित असतो. ॥३॥


पद २२९२

<B>सासर माहेर टाकुनी मी परपुरुषीं रतलें ॥ टाकुनी लाज निजगुज सहज भोगूं लागलें ॥धृ॥ </B>
सासर म्हणजे संसार किंवा अवस्थामयत्व हाच सासुरवास अथवा प्रवृत्ति म्हणजे संसारी वृत्ति हेच सासूचे घर आणि माहेर म्हणजे 'निवृत्ति' याचा अर्थ संसारांतील विषयांपासून मन ईश्वराकडे वळणे, अशा ह्या सासर माहेर (प्रवृत्ति व निवृत्ति) ह्या दोन्हीचा त्याग करून मी परपुरुषी रतले! म्हणजे परमात्मा हाच परपुरूष अशा परमात्मा स्वरूपांत आत्मभोग विलासांत मी रममाण झाले! अशा प्रकारे 'मीच देह आहे', ही देहबुध्दीची लाज टाकून, निर्लज्ज होऊन, गुह्य असे आत्मस्वरूप मी सहज भोगू लागले! ॥ धृ.॥ 

<B>अहंवस्त्र टाकुनी मी नागवी जाहलें ॥ तूंपणवस्त्र टाकितां सद्‌गुरुस्वरूपीं समरसलें ॥१॥</B>
आत्मारामाचा उपभोग घेण्यासाळी, "मीच देह आहे", असे देहाभिमानरूपी वस्त्र टाकून, देहाभिमान रहित अशी मी नागवी झाले! तसेच 'मी निराळा, तू निराळा', असे भेद मानणे हेच द्वैतरूपी वस्त्र टाकून दिले असता, म्हणजेच 'मी तू पणाचा', भाव टाकून दिला असता, सद्गुरू स्वरूपांत (आत्मस्वरूपांत) मी एकस्यच होऊन गेले! ॥१॥  

<B>नाहीं भेद सदा अभेद निजरंगी रंगलें ॥ सरिता सागर एकरूप संगमीं जाहलें ॥२॥ </B>
आता माझ्या ठिकाणी तो परपुरूष (आत्मा हाच पुरूष) व मी असा निराळेपणाचा भेद राहिला नाही. सदा ऐक्यरूप, अभेद स्थितींत मी आपल्या आत्मभोग विलासांत रंगून गेले! ज्या प्रमाणे नदी सागरात मिळून एकरूपच होऊन जाते, असा संगम होतो, त्या प्रमाणे मी आत्मसागरांत मिळून गेले! असा प्रेमसंगम झाला! ॥२॥ 

<B> होतां निःसंग उडला रंग स्वरूप देखियलें ॥ अनंत कोटी शशीसूर्यासी दत्तरूप नाकळे ॥३॥</B>
अशा प्रकारे मी गुरुकृपे सर्वसंगरहित, सर्वांहून अलिप्त झाले असता, म्हणजे सासर हीच प्रवृत्ति व माहेर हीच निवृत्ति यांचा त्याग केला असता, आत्मरंग उधळला गेला! ते आत्मस्वरूप मी पाहिले. म्हणजे मला आत्मानुभव मिळाला. अशी गुरूची कृपा झाली! कोट्यावधी चंद व सूर्यांना दत्तस्वरूप (आत्मस्वरूप) कळत नाही, कारण ते स्वरूप चंद्र, सूर्य, तारे वगैरे सर्वांना प्रकाश देणारे स्वयंप्रकाश असे स्वरूप आहे. गुरुकृपेनेच स्वरूप प्राप्ति होते !॥३॥


पद २२९३

<B>पाहतां पाहतां मावळे त्रिपुटी ॥ निजप्रेम घोंटी ॥धृ॥</B>
या भासमात्र दृश्य जगाकडे पाहत असतांनाच ताबडतोब एका क्षणभरातच "द्रष्टा- दर्शन-दृश्य' ही त्रिपुटी स्वरूपांत लय पावते. म्हणजे पाहाणारा द्रष्टा, पहाण्याची क्रिया व डोळ्यांना जे दिसते ते दृश्य अशी ही त्रिपुटी भासमात्र दिसून शेवटी आपल्या मूळ स्वरूपांत मिळून जाते. तू या द्वैत अशा मायारूपास मोहित न होता, गुरुकृपे आपल्या आत्मस्वरूपांत रमून, आत्मनिष्ठ शुध्द प्रेमरूपी अमृताची गोडी चाख. ॥धृ॥

<B>मृगजल दृश्यद्रष्टाभास ॥ नाहीं सत्य रहाटी ॥१॥</B>
हे दिसणारे दृश्य जग व त्याला पाहाणारा द्रष्टा असा हा द्वैतभाव म्हणजे-वाळवंटाच्या प्रदेशांत सूर्याच्या उष्णतेने तेथे पाण्यासारख्या लहरी दिसतात. अशा मृगजळाप्रमाणे हा दृश्य व द्रष्टा भास खोटाच आहे. जगाची भासमात्र रीत अगर ही वहिवाट खरी नाही. ती खोटीच आहे. ॥१॥  

<B>मिथ्य स्वरूप मी माझें जग ॥ सर्व आटाआटी ॥२॥</B>
तसेच 'मीच देह आहे, मीच कर्ता-भोक्ता आहे, व हे सर्व म्हणजे हा संसार, घरदार घरातील वस्तू, स्त्री, पुत्र, आप्त वगैरे माझे आहेत, आणि हे जग सत्य आहे, ही कर्तेपणाची जीवदशा सत्य आहे असे मानून, स्वतःस चिरंजीव समजून, संसाराच्या उन्नतिसाठी केलेली खटपट, हे श्रम करणे व्यर्थ व खोटेच आहे! ॥२॥ 

<B>शुद्ध स्वरूपीं दत्त भेटतां ॥ निजप्रेम लोटी ॥३॥</B>
मायामलरहित अशा शुध्द आत्मस्वरूपाठिकाणीच गुरुकृपे तुला आत्मरूपाने दत्तगुरू हा परमात्मा भेटेल! अशी भेट झाली असता, तो आपल्या भक्तांवर आपले खरे आत्मनिष्ठ शुध्द अशा प्रेमाचा पूरच लोटीत असतो !॥३॥


पद २२९४

<B>मरण हें निश्चित जगणें अनिश्चित ।॥ जाणुनी घेई नरा ॥धृ॥ </B>
अरे हे मानवा! या देहाचे मरण हे निश्चितच ठरलेले आहे. जो जन्माला येतो तो मरतोच हे आपण नित्य पाहातच असतो. मरण चुकविता येत नाही. अर्थात जगणे वा जिवंत राहणे हे अनिश्चितच आहे !॥धृ.॥ 

<B>कोणी न तुझें तूं न कोणाचा ॥ व्यर्थ हा पसारा ॥१॥</B>
अरे! विचार करून पाहिले तर, कळून येईल की, तुझे येथे या जगांत कोणीहि नाहीत. तसेच तू सुध्दा कोणाचाहि नाहीस. या जगांतील हे मोह नाते खोटेच आहेत. हा तुझा संसाराचा पसारा, व्याप, हे मायाजाळ व्यर्थ खोटेच भासते. ॥१॥  

<B>अहंममता घातक शत्रु ॥ नेणसी पामरा ॥२॥</B>
अरे हे क्षुद्र, हीन प्राण्या! "मीच देह आहे, व हे घरदार, संसार, स्त्री, पुत्र, आप्त संपत्ति वगैरे सर्व माझे आहेत" अशी 'मी' व 'माझे' पणाची प्रीति, अशी ही 'अहंममता' हे तुझा आत्मघात करणारे, आत्मस्वरूपाकडे न जाऊ देणारे, तुझे वैरीच आहेत. ॥२॥ 

<B>बुद्धिपरता दत्ता भजुनी ॥ मिळसी परावरा ॥३॥</B>
या मायाजालांतून सुटण्यासाठी, बुध्दीच्या पलीकडील, बुद्धिसाक्षी, तूर्यस्थ आत्मा अशा सद्‌गुरू दत्तात्रयांची एकनिष्ठ भावनेने भक्ति करून, परावाचा ही चौथ्या महाकारण देहाची वाचा आहे. तर या वाचेच्या पलीकडे, चौदेहातीत आपले मूळस्वरूप आहे. या स्वरूप ठिकाणी जाऊन तू त्यांत एकरूपच होऊन जाशील! व गुरूप्रेमसुख भोगू लागशील! ॥३॥


पद २२९५

<B>खोट्या संसारा । कां रे भुलसी पामरा ॥धृ॥ </B>
अरे, हे मायाधीन क्षुद्र, हीन अशा प्राण्या! या भासमात्र, खोट्या व क्षणभंगुर अशा संसारांस सत्य मानून, या संसारातील माया मोहाने मोहित होऊन, तू का अमांत पडून भुलतोस ? ॥धृ.॥ 

<B>काळग्रास हा जाणसी न तूं ॥ सर्वहि पसारा ॥१॥</B>
अरे! हा सर्वच दृश्य पसारा असे हे जग काळाच्या मुखांतील केवळ घासच आहे! या काळाने, या जगांतील अनेक प्राण्यांना गिळंकृत करण्याचा सपाटा चालविला आहे! हे मृत्यूचे कार्य तू जाणत नाहीस. ॥१॥  

<B>क्षणिक वस्ति जाणुनी तुझी ॥ जाई निजघरा ॥२॥ </B>
अरे! तू कांही चिरंजीव नव्हेस. तुझी या जगांतील क्षणभर टिकणारी वस्ती तू जाणून घे! तुझ्या या देहाला प्रेतावस्था प्राप्त होईलच! तू आपले आत्मस्वरूप हेच आपले घर आहे, तेथे आपल्या आत्मघरी जा! ॥२॥ 

<B>जातां शरण सद्गुरु दत्ता ॥ मिळसी परावरा ॥३॥</B>
अरे! यासाठी परमात्मास्वरूप अशा सद्‌गुरू दत्तात्रयांस एकनिष्ठ भावनेने शरण गेले असता, तू परावाणीच्या पलीकडे चौदेहातीत असे आपले मूळस्वरूप आहे. तर तेथे त्या स्वरूपांत मिळून एकरूपच होऊन जाशील व प्रेमानंद भोगशील ॥३॥


पद २२९६

<B>खरा भिकारी ठाकलों द्वारीं ॥ निजप्रेम भिक्षा देई ॥धृ॥</B>
हे सद्गुरू दत्तात्रया! मी खरा आत्मनिष्ठ, प्रेमभीक मागणारा भिकारी आहे! मी तुझ्या अंगणांत येऊन उभा राहिलो आहे! "गुरुकृपे आत्मानुभव प्राप्त झाल्यावर हृदयांत जे शुध्द प्रेम प्रगट होते, अशा तुझ्या प्रेमाची भिक्षा माझ्या झोळीत घाल! यासाठी मी तुझ्या दारांत तिष्ठत उभा आहे !॥धृ. ॥ 

<B>नित्यावधूत शुद्धाद्वैत ॥ नाहीं द्वैता उरी ॥१॥</B>
सर्वसंगरहित, सर्वांहून अलिप्त स्थितीत नित्य राहाणाऱ्या असा, संन्यास धारण करणाऱ्या व केवळ एकटे एकच मायामलरहित असे शुध्द ब्रह्मस्वरूप अशा हे दत्तात्रया, अशा तुझ्या अद्वैत स्वरूपा ठिकाणी दृश्य, भासमात्र जग पसारा असे हे द्वैत शिल्लक उरूच शकत नाही. ॥१॥  

<B>भुक्तिमुक्ति स्वप्नउक्ति ॥ काय मागू नरहरी ॥२॥</B>
परब्रह्मस्वरूप अशा दत्ता! तुला भुक्ति-मुक्ति म्हणजे लौकिक सुखोपभोग व मोक्ष (मुक्ति) हे मागणे म्हणजे स्वप्नांतील बडबडणे (ओसणणे) या प्रमाणे खोटेच आहे. मला मुक्ति-मुक्ति नको! तुझी भक्ति, तुझे प्रेम, तुझी भेट दे. हेच मी तुजजबळ मागतो! तर हे दत्तावतारी नरसिंह सरस्वती! मी तुला आता काय मागू ॥२॥

<B>दावुनी पाया नेई निजठाया ॥ दत्ता परावरीं ॥३॥</B>
तर माझे मागणे हेच आहे की, तुझे दिव्य पाय मला दाखव! म्हणजे मला भेट दे! हे दत्ता! अशी मला प्रेमभेट देऊन, चौथ्या महाकारण देहाची परावाचा आहे. या परेच्या पलीकडील, चौदेहातीत असे मूळ स्वरूप आहे. त्या आत्मस्वरूपाठिकाणी नेऊन समरस कर! तेथे तुझे आत्मनिष्ठ शुध्द प्रेम भोगीन. ॥३॥


पद २२९७

<B>जातें मी माहेरा टाकुनी सासरा ॥ उदास बहुत मनीं ॥धृ॥ </B>
संसार हाच सासरा व या संसारांतील दुःख, कष्ट, संकटे, व्याधि वगैरेनी रंजलेली, गांजलेली, सर्वांची आसक्ति सोडून दिलेली अशी विरक्त, अंगी वैराग्य बाणलेली अशी मी स्त्री या संसाराचा पूर्ण त्याग करून, गुरुमाऊलीच्या घरी म्हणजे आत्मघरी जात आहे. हेच माझे माहेरघर आहे. ॥ धृ.॥ 

<B>षंढ हा नोवरा प्रेमाचा भोंवरा ॥ वरिला पुरुष विजनीं ॥१॥ </B>
अशी मी सासू, सासरा, नवरा, यांना सोडून माहेरी आल्यावर गुरुकृपे षंढ असा नवरा, म्हणजे प्रकृति पुरूषाच्या पलीकडे राहाणारा परमात्मा अगर पुरुषोत्तम, असा कर्म करून अकर्ता, तटस्थ असा हाच नवरा. हा प्रेमाचा जणू भोवराच आहे. म्हणजे जसे नदीच्या पाण्यात भोवरा असतो, त्या नदीत पोहणारा भोवऱ्यांत सापडला असता, तेथून त्याची सुटका होत नाही. तो सारखा गरगर फिरतच असतो! तसे मी त्या नवऱ्याच्या प्रेमप्रवाहांतील प्रेमरूप भोवऱ्यांत सापडले आहे! आता हे प्रेमबंधन मी तोडू शकत नाही. अशा त्या पुरूषासी म्हणजे ब्रह्मस्वरूप अशा परमात्म्याशी लोकवस्ती नसलेल्या एकांत स्थळी म्हणजे एकपणाचाहि जेथे अंत होतो, अशा स्थळी मी लग्न लाविले! ॥१॥  

<B>निःसग धांगडी झालें मी उघडी ॥ व्यभिचार निरंजनीं ॥२॥ </B>
असे लग्न लागल्यावर सर्वसंगरहित, उपाधिरहित, सर्वांहून अलिप्त, आणि कोणाचीहि भीड, भीति न बाळगणारी अशी धांगडी (धीट) मी झाले! परपुरूष असा जो माझा नवरा त्याचा समागम घडावा म्हणून मायावत्र फेडून अशी मी नागवी होऊन मायामलरहित शुध्द अशा आपल्या आत्मस्वरूपा - ठिकाणी, आत्मा हाच पुरूष त्यासी अंगसंग अथवा आत्ममैथुन असा व्यभिचार मी केला! ॥२॥ 

<B>सत्यज्ञानानंत दत्तावधूत ॥ साक्षी प्रेमळ जननी ॥३॥</B>
अशा प्रकारे मी द्वैताचा त्याग करून, आत्मभोग विलासांत रंगून गेले! या गोष्टीला साक्षीदार असा सर्वसाक्षी परमात्मा म्हणजे सत्य स्वरूप, ज्ञान स्वरूप व अनंत म्हणते अमर्याद असे स्वरूप तर या अशा तिन्ही लक्षणांनी युक्त असा ब्रह्मस्वरूपच माझा सद्गुरू बालमुकुंद आहे! ती माझी प्रेममय अंतःकरणाची अशी प्रेमळ आईच आहे. ॥३॥



पद २२९८

<B>घडीघडी संसृति स्थिति बदलते ॥ सावध होईं नरा ॥धृ॥</B>
अरे हे प्राण्या! या संसाराची तसेच या जगाची स्थिति प्रत्येक क्षणाक्षणाला वारंवार बदलत असते, परिणाम पावते; अथवा रूपांतरित होत असते. सर्व जग, देह, हा संसार या सर्व भासमात्रांचा नाश ठरलेलाच आहे. तर हे मानवा! हा तुझा देहड़ि झिजून कालाधीन होईल! तुझे आयुष्य घटत चालले आहे. तर तू सावध राहून आपले आत्महित साध्य करून घे! ॥ धृ.॥ 

<B>नाहीं कालचें पाहतां आजी पाहीं संसारा ॥ कोठुनी आलासी जासी कोठें काय करसी पामरा ॥१॥ </B>
अरें! कालचे म्हणजे भूतकाळातील वस्तू, माणसे, पाहूं गेले असतां, आज म्हणजे चालू वर्तमान काळांत त्या वस्तू, माणसे तुला दिसणार नाहीत. ती नाश पावलेली अगर परिणाम पावलेली, तुला कळून येईल. तू या जगात कोठून आलास? ते तुझे मूळ ठिकाण कोणते ? जन्मल्यावर तू किती काळ येथे राहाशील ? हा देह मृत झाल्यावर तूं कोठे जाशील ? तूं हल्ली काय करून राहिला आहेस ? तुझे येथील कार्य कोणते आहे ? या प्रश्नांचा उलगडा तूं याच जन्मी करून घे! पुन्हा तुला मनुष्य जन्म मिळेलच याचा भरवसा नाही ॥१॥  

<B>पशुवत् नित्य विषयीं रमसी नेणसी निजघरा ॥ सत्यज्ञानानंत ब्रह्म तूंचि श्रुतीचा नगारा ॥२॥</B>
अरे! पशु जसे जीवन जगतात, खातात, पितात, झोप घेतात, मरणाची भीति बाळगतात. मैथुन करितात. या पलीकडे पशूदेही ज्ञान नाही. तसें तू मनुष्य असल्यावर पशुप्रमाणेच जगतोस! या संसारात शब्द, स्पर्श, रूप, रस व गंध या पंच विषयांत क्षणिक सुख भोगण्यातच रमतोस! मग पशूत व तुझ्यात काय फरक राहिला! तू तर पशुपेक्षाहि हीन झालास! जन्माला येऊन आपले आयुष्य व्यर्थ वाया घालविलेस. सत्यस्वरूप, ज्ञानस्वरूप व अनंत म्हणजे अमर्याद स्वरूप अशा त्या तिन्ही लक्षणांनी युक्त असा मूळचा ब्रह्मस्वरूप तूच आहेस! हे वेदांचे उद्‌गार आहेत. वेद हे नगाऱ्याप्रमाणें तुला मोठ्याने ओरडून सांगत आहेत! पण तूं उगीच मायामोहित होऊन स्वरूपास विसरून गेलास! ॥२॥ 

<B>परावरी स्वरूप तुझें साक्षी परात्परा ॥ सत्य भक्तिसरिता संगम दत्तप्रेमसागरा ॥३॥</B>
अरे प्राण्या महाकारण देहाची परावाचा आहे. या परावाणीच्या पलीकडे, चौदेहातीत, सर्वसाक्षी असा, द्रष्टा म्हणजे आत्मा आहे. असें ते परेच्या पलीकडील तुझें स्वरूप आहे. तू या दृश्य भासाहून अलिप्तच आहेस. पण तुझा मायाभ्रम नष्ट होऊन, स्वरूपाचा अनुभव घेण्यासाठी सत्य स्वरूप प्राप्त करून देणारी अशी गुरुभक्ति कर! ही भक्तिरूपी नदी दत्तगुरूच्या प्रेममय अशा स्वरूप सागरांत जाऊन मिळेल. तिचा तेथे संगम होईल! म्हणजे अशा गुरुभक्तीने तूं आपल्या आत्मसागरांत मिळून एकरूपच होऊन जाशील! ॥३॥



पद २२९९

<B>सद्गुरूची अघटित महिमा ॥ भोगूं सहज निजप्रेमा ॥धृ॥</B>
शिष्यास सिध्द व समरस करून घेणे, अशा त्या दत्तात्रय सद्‌गुरूचा अघटित महिमा आहे! त्यामुळे गुरुकृपे आम्ही कांही प्रयत्न न करिता अनायासे आत्मनिष्ठ शुध्द असे गुरुप्रेम भोगू !॥धृ.॥ 

<B>शरण जातां मरण निवारिलें ।॥ मिळविलें मज परब्रह्मा ॥१॥ </B>
त्या सद्‌गुरूची अघटित करणी अशी की, त्या दत्तात्रय गुरूस मी एकनिष्ठ भावनेने शरण गेलो असता, माझी मरणाची भीति नष्ट करून टाकिली! सद्‌गुरूनें तर मला अद्वय आत्मा हेच पखत स्वरूप आहे, अशा स्वरूपात मला एकरूपच करून टाकिलें! द्वैतभ्रम निघून गेला. मी अमर झालों! मला आता मरणाची भीति मुळींच नाही. तसेच जन्म मरण हेहि उरलें नाही. ॥१॥  

<B>बोधमात्रै मुक्ति दिधली ॥ हरुनी माझ्या कर्माकर्मा ॥२॥ </B>
मला ब्रह्मप्राप्तीचा ब्रह्मोपदेश सांगून माझी पुण्यपापात्मक करें अथवा विधिनिषेध कर्मे त्या बोध प्रतापाने नष्टच करून टाकिली. माझ्या देहाकडून पुण्यकर्मे घडली तरी मला त्याचा संतोष नाहीं. तसेंच पापकर्मे घडली तरी त्याबद्दल मला खेद वाटत नाही. ॥२॥ 

<B>मुक्त होउनी भजन करितों ॥ भजतों दत्त परब्रह्मा ॥३॥</B>
गुरूने जीव आपल्या मूळस्वरूपी पावतो अशी मुक्त स्थिती, अशी समरस स्थिति मला प्राप्त करून दिली! मी असा मुक्त होऊन, म्हणजे ब्रह्मस्वरूपांत समरस होऊन, दत्तगुरूचे भजन करितो. ॥३॥


पद २३००

<B>सद्गुरुकृपें ज्ञानदीप्ति उजळली ॥ श्री गुरुकृपे ०॥धृ॥ </B>
स्वस्वरूपाची प्राप्ति करून देणारा, सर्वशक्तिसंपन्न अशा सद्‌गुरू दत्तात्रयाच्या कृपानुग्रहानें माझ्या हृदयांत आत्मज्ञानाच्या ज्योतीचा प्रकाश उजळला !॥धृ.॥ 

<B>द्वैतांधःकार मावळला ॥ स्वयंज्योति देखिली ॥१॥ </B>
अशी स्वतः प्रकाशमय अखंड तेवत राहणारी स्वयंसिद्ध अशी आत्मज्योति मी पाहिली! म्हणजे मला आत्मानुभव आला. त्या आत्मज्योतीच्या प्रकाशाने द्वैतरूपी भासमात्र असा मायारूपी काळोख, अथवा अज्ञान अंधःकार नाहींसा झाला! ॥१॥  

<B>अंतर्बाह्य दाटला प्रकाश ॥ भेदभीति नुरली ॥२॥</B>
माझ्या या देहांत, हृदयांत व बाहेर दृश्य जगात असा सर्वत्र आत्मज्योतीचा प्रकाश घनदाट पसराला! सर्वत्र ज्ञानच प्रकाशलें गेलें! त्यामुळे 'मी निराळा', 'तूं निराळा', हे जग निराळे, ब्रह्म निराळे अशा भिन्नपणापासून उत्पन्न होणारी भीति शिल्लक उरली नाही. ॥२॥ 

<B>अवधूतदत्त प्रसन्न होतां ॥ प्रेमप्रभा फांकली ॥३॥

<B>परमात्म स्वरूप, सर्वसंगरहित, सर्वांहून अलिप्त असा दत्तात्रय गुरू मला प्रसन झाल्यामुळे त्या सद्‌गुरूच्या आत्मनिष्ठ शुद्ध दत्तप्रेमज्योतीचा प्रकाश सर्वत्र प्रकाशित झाला! म्हणजे माझ्या हृदयात गुरुप्रेम प्रगटले! तसेच ते प्रेम जगभर व्याप्त झालें! सर्वत्र प्रेमाच्याच मूर्ति घडविल्या गेल्या! ॥३॥</B>
पद २३०१

<B>सत्यज्ञानानंत । शुद्धाद्वैत अवधूत ॥धृ॥ </B>
सत्यस्वरूप, ज्ञानस्वरूप व अनंतस्वरूप म्हणजे ज्याचा अंत लाविता येत नाही; असें अमर्याद स्वरूप अशा त्या तिन्ही लक्षणांनी युक्त असें, आणि मायामलरहित शुद्ध असे, द्वैत नसलेलें एकटे एकच असें ब्रह्मस्वरूप, असा तो दत्तात्रय गुरु आहे. ॥धृ.॥ 

<B>सहजीसहज दृश्य द्रष्टा ॥ स्वात्मसुखीं रमत ॥१॥</B>
असा तो दत्तपरमात्मा स्वाभाविकपणे आपोआपच दृश्य म्हणजे हा दिसणारा जगविलास व त्याला पहाणारा सर्वसाक्षी असा द्रष्टा (आत्मा), असा दृश्य व द्रष्टा असा द्वैतरूप होऊन, म्हणजे द्रष्टाच (आत्माच) दृश्य जगरूप झाला व आपल्या आत्मानंदांत आपणच मजेनें खेळत आहे. ॥१॥  

<B>अनेक होऊनी होत अनेक Ii शुद्ध अद्वैत ॥२॥ </B>
असा हा दत्त परमात्मा एकाचा अनंत नामरूपानेहि तो भेदरहित शुध्द, द्वैत नसलेला असा एकटा एकच अशा ब्रह्मस्वरूपाने राहतो. ॥२॥ 

<B>प्रेमास्तव भक्ति प्रगटुनी ॥ डुलतो गुरुदत्त ॥३॥</B>
एकट्यास प्रेमानंद भोगता येईना म्हणून तो दत्त परमात्मा प्रेमानंद भोगण्यासाठी स्वतः भक्ति प्रगट करून, म्हणजे देव-भक्त, गुरू शिष्य अथवा शिव व शक्ति असा द्वैतरूप होऊन, तो दत्तगुरू अशा प्रकारे आपला प्रेमानंद आपणच भोगून प्रेमानंदाने डोलत आहे !॥३॥


पद २३०२

<B>दत्त संन्यासी संन्यासी ॥ गुरु संन्यासी० ॥धृ॥</B>
दत्तात्रय गुरू हा चांगल्या रीतीने आत्मस्वरूपांत रत अथवा लीन झालेला, अशी संन्यास दीक्षा घेतलेला दत्त योगी आहे. ॥ धृ.॥ 

<B>द्वैताद्वैत आश्रम जाळुनी ॥ निरंजनवासी ॥१॥</B>
तो दत्तात्रय गुरू खरा संन्यासी कसा आहे ? तर द्वैत म्हणजे दृश्य जग विलास व अद्वैत म्हणजे आत्मा आहे. तर जग निराळे, आत्मा निराळा आहे, असा हा द्वैत व अद्वैताचा भेद मानणे हाच आश्रमवास्तव्य नष्ट करून, मायामलरहित अशा शुध्द आत्मस्वरूपाठिकाणी वास्तव्य करून राहाणारा असा आहे. ब्रह्मचारी, गृहस्थ, वानप्रस्थ व संन्यास या चारी आश्रमांचा समावेश नाही. स्वरूप एकटे एकच सर्वत्र व्यापी आहे. सिध्द पुरूषाला साधना नाहीत. ॥१॥  

<B>इहपर भोगा पूर्ण त्यजुनी ॥ शुद्ध निरासी ॥२॥</B>
तो दत्तगुरू ह्या मृत्यु लोकांतील व स्वर्गातील विषय भोगसुखाचा पूर्ण त्याग करून, तो शुध्द सत्त्वगुणी असा आशारहित उदास आहे॥२॥ 

<B>सत्यज्ञानानंत दत्त ॥ प्रेमविलासी ॥३॥</B>
सत्यस्वरूप, ज्ञानस्वरूप व अनंत म्हणजे अमर्याद असे स्वरूप. अशा ह्या तिन्ही लक्षणांनी युक्त असा तो दत्त परमात्मा प्रेमानंदात मस्त होऊन त्यात रंगून गेलेला! सदा प्रेम खेळ खेळणारा! प्रेम ऐश्वर्य भोगणारा असा तो प्रेमविलासी आहे !॥३॥


पद २३०३

<B>"सत्यमेवजयते" ॥ जगीं सत्यचि मिरवते ॥धृ॥ </B>
सत्य स्वरूप हे स्वतः ज्ञानाप्रकाशस्वरूप एकटे एकच सर्वत्र व्याप्त आहे. अशा सत्यस्वरूपाचाच सर्वत्र विजय होत असतो. या जगामध्ये नित्य असणारें असे सत्य स्वरूपच सर्वत्र मिरविलें जाते. त्याचाच जयजयकार होतो !॥धृ.॥ 

<B>सत्यचि द्रष्टा दृश्य होउनी ॥ नित्य दर्शन देतें ॥१॥</B>
नित्य शाश्वत असणारें असें सत्यस्वरूप हे स्वतःच द्रष्टा व दृश्य होऊन, ते स्वरूप आपणास नित्य दर्शन (भेट) देतें. द्रष्टा दृश्य-दर्शन असे ते स्वरूप त्रिपुटीरूप होऊन आपण आपणासच पाहाते! ॥१॥  

<B>सत्यचि एक सत्यानेक ॥ सत्य स्वरूपीं रमतें ॥२॥</B>
एकटे एक असे सत्य स्वरूपच आहे. दिसणारी अनेक रूपे हे सुध्दा सत्य स्वरूपच आहे! तेच प्रेमासाठी अनंत रूप होऊन, आपल्या स्वरूपांत आपणच आनंदाने खेळते! ॥२॥ 

<B>सत्यचि सद्‌गुरु सत्यचि शिष्य ॥ सत्य प्रेमरूप तें ॥३॥</B>
सद्‌गुरूहि सत्य असे ब्रह्मच आहे आणि शिष्यहि ब्रह्मस्वरूपच आहे. तसेच प्रेमस्वरूप हे सत्य असे स्वयंसिध्द आहे. अशा प्रकारे एकपणा विरहित एकटे एकच असे स्वयंसिध्द, स्वयंप्रकाश, सत्यज्ञानानंद स्वरूप आहे. तोच सर्वत्र व्यापक असा दत्त परमात्मा आहे! अन्य काहीच नाही. ॥३॥


पद २३०४

<B>स्वयंब्रह्म तूंचि पाहीं ॥ अनुमानची नाहीं ॥धृ॥ </B>
आत्मदृष्टीने तू विचार करून पहा! तूच स्वतःसिध्द असे ब्रह्मस्वरूपच आहेस! तू देह नव्हेस देह हे एक यंत्रच आहे. याचा चालक तूच आहेस. याबद्दल तर्क अगर अंदाज करण्याचे कारण नाही. 'अनुमान' हे सहा प्रमाणांपैकी दुसरे प्रमाण आहे. ह्या सर्व प्रमाणजन्य ज्ञानाने ब्रह्मस्वरूपाची सिध्दी होत नाही. ते ब्रह्मस्वरूम प्रमाणातीत आहे. उगीच शंका करीत बसू नकोस. ॥धृ.॥ 

<B>शरीराशा सांडीं धन सुख मांडीं ॥ जन्ममरण तुज नाहीं ॥१॥  </B>
"मीच देह आहे, मीच कर्ता आहे, हा देह माझा आहे, व या देहासंबंधी हे दिसणारे सर्व स्त्री, पुत्र, आत्मा, धन, घरदार, हा संसार" वगैरे माझे आहेत आणि मी असाच कायम राहाणारा आहे, असा तुझा हा खोटाभ्रम तू सोडून दे! सर्वत्र घनदाट असे अखंड आत्मरूप भरले आहे, हे जाणून याचा उपभोग घे! असे जर तू आचरणात आणशील तर, तुला आत्मस्वरूपाची प्राप्ति होऊन, गुरुकृपे तुझा दुःखद जन्म मरण फेरा चुकेल! ॥१॥  

<B>अज्ञान भागी जन्ममरण भोगी ॥ संतासी शरण जाई ॥२॥ </B>
स्वरूप विसरून देही जे 'मीपण' स्फुरण पावते तेच दृढ अज्ञान होय. तर तू अशा अज्ञानाचा अथवा मायिकतेचा वाटेकरी होतोस. म्हणून तू जन्ममरण भोगतोस. हा मायाभ्रम दूर होण्यासाठी तू एकनिष्ठ भावनेने संतांना शरण जा! ते तुला आत्माबोध सांगून, तुझ्या सर्व शंका निरसन करून, सद्गुरू महिमा तुला सांगून आपले निजसुखधाम तुला दाखवितील. ॥२॥ 

<B>त्रिभुवर्ती समर्थ बालावधूत ॥ खेळ दत्तप्रेमडोहीं ॥३॥</B>
अरे हे मानवा, स्वर्ग, मृत्यू व पाताळ या त्रिभुवनात असा सर्वत्र वाटेल ते कार्य करण्याचे ज्यात सामर्थ्य आहे, असा पूर्ण सामर्थ्यसंपन्न माझा सद्गुरू बालमुकुंद आहे. तर त्याच्या कृपानुग्रहाने तू प्रेममय अशा दत्तस्वरूपी डोहात भक्तमासा होऊन, त्यात प्रेमानंदाने मस्त होऊन खेळ !॥३॥




पद २३०५

<B>प्रेमवृत्ति मांडा रे ॥ मिरवा अवधूत झेंडा रे ॥धृ॥</B>
आपल्या मनाची वृत्ती शुध्द प्रेममय करा! सर्वत्र प्रेम प्रगट करून प्रेमाचा उपभोग घ्या! सर्व व्यवहार प्रेमानंदाने करा! सर्वाशी प्रेमाने वागा! कोणाशीही वैर करू नका! सर्वाना आपल्या प्रेमाने जिंकून घ्या. अशा प्रकारे अंतःकरण प्रेममय करून, सद्गुरू दत्तात्रयाच्या अवधूत मार्गाची प्रेमाची शिकवण देणारा असा हा प्रेमध्वज सर्वत्र मिरवा !॥धृ.॥ 

<B>वासनात्रय दंडुनी आजी ॥ द्वैत समूळ खंडा रे ॥१॥ </B>
या साठी आजच लोकवासना, देहवासना व शास्त्रवासना ह्या तीन मुख्य वासना आहेत. यात सर्व वासनांचा समावेश होतो. वासनेमुळेच जन्ममरण भोगावे लागते. तर ह्या वासनांना शिक्षा करून, म्हणजे नेटाने त्यांना हटवून, द्वैत म्हणजे भासमात्र दृश्य पसारा असा हा दुजेपणाचा मायाभ्रम मुळासकटच तोडून टाका रे! ॥१॥  

<B>सत्यज्ञानानंत सर्व ॥ भेद न पिंडब्रह्मांडा रे ॥२॥</B>
सर्व बह्मांड अथवा अखिल विश्व हे तिन्ही लक्षणांनी युक्त असे ब्रह्मस्वरूपच आहे. जग हे त्रिगुण, अशा अष्टधा प्रकृतीने युक्त आहे. तर अशा ह्या पिंड व ब्रह्मांडात अथवा व्यष्टि व समष्टित मुळीच भेद नाही. हे निर्गुण सगुण झालेले आहे. ते सदा ऐक्यरूप असे ब्रह्मस्वरूपच आहेत रे! ॥२॥ 

<B>सद्‌गुरु भेटला संशय फिटला ॥ भजतों अखंडा रे ॥३॥</B>
मला स्वस्वरूपी प्राप्ती करून देणारा असा दत्तावतारी सद्‌गुरू बालमुकुंद भेटला! त्याच्या कृपेने माझा द्वैतरूपी माया संशय म्हणजे जग निराळे, ब्रह्म निराळे मानणे हा संशय निघून गेला! त्यामुळे मला स्वस्वरूप प्राप्त झाली! म्हणून मी त्या परमात्मस्वरूपी दत्तात्रयाची भक्ती करुन, गुरुप्रेमरसाची गोडी नित्य चाखतो रे! ॥३॥


पद २३०६

<B>सद्गुरुचरण धरुनी आम्ही ॥ निश्चित राहिलों ॥धृ॥</B>
सद्‌गुरू बालमुकुंदास एकनिष्ठ भावनेने शरण जाऊन, त्याच्यावर दृढ श्रध्दा ठेवून, त्याचे पाय घट्ट धरुन, तेथे स्वस्थ पडून राहिलो असता, मी चिंतारहीत असा निश्चिंत होऊन गेलो आहे! ॥ धृ.॥ 

<B>तनुमनधन पायीं अर्जुनी ॥ ब्रह्मचि जाहलों ॥१॥</B>
शरीर, मन व संपत्ति याची आसक्ती काढून ती, आपली करून, मी स्वतः त्याच्या कृपेने ब्रह्मस्वरूपच होऊन गेलो! ॥१॥ 

<B>कर्तृत्वाची सीमा झाली ॥ गुरुस्वरूपीं निमलों ॥२॥ </B>
त्यामुळे आता मला काही कर्तव्य करण्याचे उरले नाही. मी पूर्णकाम झालो! आता साधन सायास करण्याची हद्द समाप्त झाली! मी तर आत्मस्वरूपात लय पावलो! एकरूपच होऊन गेलो॥२॥ 

<B>आत्मार्पण नैवेद्य दत्ता ॥ प्रेम भोगूं लागलों ॥३॥</B>
मी दत्तगुरूस जीव अर्पण करणे हाच नैवेद्य अर्पण केला! शेवटी आत्मनिवेदन; सर्व तूच आहेस, सर्व तुझेच आहे, असा भाव धरून देव एक झाला. अशी ही उपासना मार्गातील नवविध भक्तीपैकी शेवटची आत्मनिवेदन भक्ती आहे." तर अशी भक्ती करून, समरस स्थितीत राहून मी नित्य गुरुप्रेम भोगू लागलो! ॥३॥



पद २३०७

<B>दत्ता तुजला वर्णं मी किती ॥ नित्य उठविसी प्रेमस्फूर्ति ॥धृ॥</B>
हे सद्‌गुरू दत्तात्रया! मी तुझे वर्णन किती! किती! करू ? शब्दाने तुझे वर्णन होऊ शकत नाही. शब्दातीत असा तुझा महिमा अगाध आहे! तू नित्य माझ्या हृदयात आत्मनिष्ठ शुध्द प्रेमाचे स्फुरण प्रगट करीत असतोस! ॥ धृ.॥ 

<B>कर्म भक्ति योग मी नेणें ॥ दिधली मजला सहज स्थिति ॥१॥ </B>
वेदांनी सांगितलेला कर्मविधी आचरणे, कर्ममार्गाचे आचरण करणे, भक्ती करणे, जीव शिवाचे ऐक्य करणे, यासाठी मंत्रयोग, लययोग, हटयोग, राजयोग, शिवयोग हे मुख्य पंचयोग आहेत. असे योग आचरण करणे, हे मी काहीही जाणत नाही. असे हे कर्म, भक्ती, योग हे काहीही न करिता, तू मला अनायासे जागृत, स्वप्न, सुषुप्ति, तूर्या, उन्मनी व या पलीकडील शेवटीच सहजवस्था अशी मूळ स्वाभाविक स्थिति प्राप्त करून दिलीस! ॥१॥  

<B>धर्माधर्म मी कांहींच नेणें ।॥ उद्धरीला मूढमति ॥२॥</B>
हे दत्ता! धर्म म्हणजे वैदिक धर्म आचरणे सत्कृत्य करणे; आणि अधर्म म्हणजे धर्मबाह्य आचरण करणे; पापाचरण करणे. असे धर्म व अधर्म हे मी काहीहि जाणत नाही. तरी मूर्खबुध्दीचा, अज्ञानी असा मी असताना तू माझा उध्दार के लास. ॥२॥ 

<B>पार्टी पडलों मुक्त जाहलों ।॥ नित्य दत्ता प्रेमप्रीति ॥३॥</B>
हे सद्‌गुरू! अशा प्रकारे मी फक्त तुझ्या पाया पडलो असता तेवढ्याने मी मुक्त होऊन गेलो! म्हणजे ब्रह्मस्वरूपात समरस झालो. माझे पूर्णकाम केलेस. त्यामुळे या पंताला गुरुप्रेमसुख नित्य भोगण्याची गोडी लागून राहिली आहे. ॥३॥


पद २३०८

<B>शुद्ध बैरागी तूं दत्ता ॥ तुजला काय मागूं आतां ॥धृ॥ </B>
हे सद्‌गुरू दत्तात्रया! तू शुध्द बैरागी असा आहेस. म्हणजे माया मलरहित असा शुध्द स्वरूप व अंगी कडकडीत वैराग्य बाणलेला, सर्वसंगरहित, कोणतीच आसक्ती नसलेला असा शंकर बैरागी तू आहेस. तर मी आता काय मागू? तू मला काय देऊ शकशील ? तुजजवळ देण्यासारखे असे काय आहे? तू तर सर्व त्याग करून मोकळा झालेला आहेस. ॥धृ.॥ 

<B>स्मशानवासी भूतसेवित ॥ रुंडमाळा धर्ता ॥१॥</B>
तू स्मशानात नित्य राहाणारा व सर्व अंगाला चिताभस्म फासणारा असा गोसावी आहेस. ही पंचमहाभूते तुझ्या सहचर राहून नित्य तुझी सेवा करितात! सर्व अनन्य भक्तरूपी माळा जणू आपल्या गळ्यात धारण करितोस. ॥१॥  

<B>अर्धांगी अनंत शक्ति ॥ सत्यज्ञानानंता ॥२॥</B>
सत्यस्वरूप, ज्ञानस्वरूप व अनंत स्वरूप अशा तिन्ही लक्षणांनी युक्त अशा हे परमात्मस्वरूपी सद्‌गुरू शंकरा! तुझ्या अर्ध्या अंगाला अनंत प्रकारे या देहात व जगात कार्य करणारी अमर्याद अशी तुझी चैतन्य शक्ती हीच तुझी स्त्री (पार्वती) अथवा प्रकृती आहे. ॥२॥ 

<B>अंतर्बाह्य पाहुनी दत्त ॥ सेवू प्रेमामृता ॥३॥</B>
माझ्या या देहात, हृदयात व बाहेर या दृश्य जगात असा या सर्वत्र दत्तगुरूच आहे. सर्व त्याचीच रूपे आहेत. बह्मा, विष्णु व शंकर या त्रैयमूर्तीरूिपाने तूच एकवटला आहेस. असे सर्वत्र तुला पाहून, याचा अनुभव घेऊन, आम्ही तुझे आत्मनिष्ठ शुध्द प्रेमरूपी अमृत ग्रहण करून, पूर्ण तृप्त होऊन जाऊ !॥३॥


पद २३०९

<B>सद्गुरु संन्यासी संन्यासी ॥ अखंड प्रेमराशी ॥धृ॥</B>
दत्त संन्यासी निरंतर प्रेम देणारा, केवळ प्रेमाची रासच असा प्रेममय अंतःकरणाचा प्रेमळ आहे! ॥ धृ ॥ 

<B>धर्माधर्म नाहीं करूनी ॥ रूप दावी अविनाशी ॥१॥ </B>
सत्कृत्य करणे, परोपकार करणे, वैदिक धर्म आचरणे हा धर्म आहे. आणि धर्मबाह्य आचरण करणे, पापाचरण करणे हा अधर्म आहे. दत्त सद्‌गुरू आपल्या आत्मप्राप्तीच्या बोधानें हे कल्पित धर्माधर्म नष्ट करून, कधीहि नाश न पावणारें असे आत्मस्वरूप आपल्या अनुभवास आणून देतो. ॥१॥  

<B>बंधमुक्ति मिथ्या ठरवुनी ॥ बुडवी ब्रह्मरसीं ॥२॥</B>
त्याचप्रमाणे मायापाशांत अडकणे हा बंध आहे व या माया बंधनातून सुटणें हा मोक्ष आहे; असे बंध व मोक्ष हे कल्पितच आहेत. कल्पित बंध व मोक्ष खोटें ठरवून, तो दत्तगुरू भक्तांस ब्रह्मानंदाची मोठी चाखवून, त्या स्वरूप सागरांत बुडवून एकरूपच करून टाकिर्तो॥२॥ 

<B>सद्गुरुशिष्य भेद खंडुनी ॥ दत्त रमे अविनाशी ॥३॥</B>
सद्‌गुरू निराळा, शिष्य निराळा आहे, असा हा द्वैतभेद खोटाच आहे. सद्‌गुरूच प्रेमानंद भोगण्यासाठी स्वतः शिष्य झाला आहे. सद्गुरू व शिष्य हे ऐक्यरूपच आहेत. तर हा गुरुशिष्याचा भेद खंडन करून, कधीहि नाश न पावणारा असा हा दत्त परमात्मा आपल्या स्वरूपात आपणच रमून प्रेमानंद भोगीत आहे !॥३॥


पद २३१०

<B>तुजविणें मजला नाहीं देव ॥ तूंचि साक्षी स्वयमेव ॥धृ॥ </B>
हे सद्गुरू बालमुकुंदा! मला या जगात तुझ्यावाचून दुसरा देव दिसत नाही. तूंच स्वतःसिद्ध असा सर्वसाक्षी द्रष्टा म्हणजे आत्मारामच आहेस. ॥ धृ.॥ 

<B>तूंचि कर्ता तूंचि भोक्ता ॥ तुजविणें अन्य न भोगभाव ॥१॥ </B>
तूंच स्वतः आपल्या चैतन्य शक्ति आधारे गति देऊन या देहाकडून, तसेंच सर्व जगांत निरनिराळी कार्ये करवितोस. पंचविषय भोग, हैं लौकिक सुखभोग भोगणारा असा भोक्ता तूंच आहेस. तुझ्या प्रेरणेनेंच विषयभोग घडतात. तुझ्या वाचून दुसरीकडून भोग भोगण्याची इच्छा घडू शकत नाही. ॥१॥  

<B>प्रेमास्तव तूं विश्व होसी ॥ नाहीं उठला द्वैतभाव ॥२॥</B>
हे परमात्मस्वरूप सद्गुरू । तूं प्रेमानंद भोगण्यासाठी स्वतः जगरूप झालास! असा सगुण रूपाने नटलास! जरी तू असा अनंत नामरूपात्मक जगरूपाने द्वैतरूप झालास, तरी, तुझ्या स्वरूपा ठिकाणीं 'मी निराळा, तू निराळा, जग निराळे, देव निराळा, असा द्वैतभाव प्रगट झालाच नाही. ॥२॥ 

<B>दत्तावधूत गुरुसमर्थ ॥ परब्रह्माचा निजठाव ॥३॥</B>
माझा सद्‌गुरू बालमुकुंद परमात्माच आहे! तो भक्तहितासाठी निर्गुणाचा सगुण रूपानें अवतरला आहे. म्हणून मला त्या सद्‌गुरूवाचून अन्य ठिकाण माहीत नाही. तोच आम्हा भक्तांना प्रेमानंदानें खेळवितों! ॥३॥



पद २३११

<B>काळग्रास दृश्य विस्तार हा ॥ सेवीं सद्‌गुरुवरा ॥धृ॥</B>
दिसणारा हा दृश्य पसारा, म्हणजे हे सर्व जग काळाच्या मुखांतील घासच आहे! हा काळ नित्य असंख्य प्राण्यांना गिळंकृत करीत आहे. तू लवकरच सावध होऊन सर्वश्रेष्ठ, दत्तावतारी अशा सद्गुरू बालमुकुंदाचा स्वीकार कर. त्याचा आश्रय घे.॥धृ.॥ 

<B>पाहतां पाहतां जाईल निघुनी ॥ पाहीं अजरामरा ॥१॥  </B>
अरें! तूं हे भासमात्र दृश्य जग पहात असतांनाच जग, संसार, तुझा देह व वगैरें जें जें येथे उत्पन्न झालेले आहे, तें तें सर्व पाण्यावरील बुडबुड्याप्रमाणे एका क्षणांतच नाश पावेल! तर तूं गुरुकृपे आपले अविनाशी असें आत्मस्वरूप आहे, त्याचा अनुभव घे! ॥१॥  

<B>अनित्य टाकुनी नित्य जाणुनी ॥ जाणे परावरा ॥२॥</B>
यासाठीं तू अनित्य म्हणजे नित्य न राहणारे, सदा बदलणारें, नाशवंत दृश्य स्वरूप टाकून दे. आणि नित्य म्हणजे निरंतर असणारे, नाश न पावणारें, आपले स्वरूप जाणून, म्हणजे चौथ्या महाकारण देहाची परावाचा आहे, तर या वाचेच्या पलीकडील, चारी देह ओलांडून पुढे तुझें आत्मस्वरूप आहे. तेथे जाण्यासाठी हा मायेचा अधोमार्ग टाकून, अशा ऊर्ध्व मार्गाचा तू स्विकार कर. ॥२॥

<B>दत्तावधूत प्रेमसरिता ॥ संगम ब्रह्मसागरा ॥३॥</B>
स्वस्वरूपाची प्राप्ति करून देणारी अशी सद्‌गुरू बालमुकुंद ही शुद्ध प्रेमरूपी नदीच आहे! तिचा संगम प्रेममय अशा ब्रह्मानंदरूपी महासागरांत होतो. या नदीच्या प्रवाहात जे सापडतील ते सर्व समुद्रांत जाऊन मिळतात. ॥३॥


पद २३१२

<B>अवधूताचा अघटित महिमा ॥ भक्ता देतो मुक्ति ॥धृ॥</B>
सद्गुरू दत्तात्रयाची शिष्यास सिद्ध व समरस करून घेणे, अशी कोणासहि न करिता येणारी विलक्षण, चमत्कारयुक्त अशी अघटित करणी आहे! अशाप्रकारें तो सद्‌गुरू आपल्या भक्तांना ब्रह्मस्वरूपांत मिळून जाण्याची मुक्त स्थिति, अशी समरस स्थिति सहज प्राप्त करून देतों !॥धृ.॥ 

<B>नाहीं साधन सेवा कांहीं ॥ सहज निजशांति ॥१॥</B>
मी ईश्वरप्राप्तीसाठी अनेक प्रयत्न करणें, तसेच त्या सद्‌गुरूची सेवा-चाकरी, पूजा, आराधना करणें, वगैरें मी काहीही केले नाहीं. तरी त्या सद्‌गुरूने मला असा काही प्रयत्न न करितां अनायासे स्वस्वरूप प्राप्तीचे पूर्ण समाधान अथवा आत्मशांती प्राप्त करून दिली! ॥१॥  

<B>सर्वं खलु इदं ब्रह्म ॥ नाहीं द्वैतप्रचीति ॥२॥</B>
"सर्वत्र चराचर जें दृश्य दिसतें ते निश्चयानें ब्रह्मच आहे असा मला अनुभव आला असल्याने जग निराळे, ब्रह्म निराळे, गुरु निराळा, शिष्य निराळा, असा हा दुजेपणाचा अनुभव मला ठाऊक नाहीं. मला सर्वत्र ब्रह्मस्वरूपच प्रत्ययाला येते. ॥२॥ 

<B>ब्रह्मानंद ईशस्वरूप ॥ दत्तप्रेमप्रीति ॥३॥</B>
असा हा सर्वव्यापक ब्रह्मानंद अगर आत्मानंद हेच परमात्म स्वरूप आहे. असा परमात्मा माझा दत्तात्रय गुरूच आहे. दत्तगुरूनें मला असा ऐक्यानुभव अंगी बाणून दिल्यानें मला दत्तात्रय गुरूच्या प्रेमाची फार आवड आहे! मी नित्य गुरुप्रेमसुख भोगीत असतों !॥३॥




पद २३१३

<B>प्रणवचि मंत्रसार ॥ पाहतां विश्वचि ॐकार ॥धृ॥</B>
प्रणव म्हणजे ॐकार. हा ॐकार परब्रह्मवाचक शुद्ध आहे. हा प्रणव म्हणजे ॐकारच सर्व मंत्राचे सारभूत तत्त्व आहे. हे मंत्रबीज आहे. तसेंच आत्मदृष्टीने पाहू गेलें असतां, हे सर्व जगच ॐकार आहे. प्रणव म्हणजेच ब्रह्म स्वरूप आहे. तर अशाप्रकारे अखिल विश्व ब्रह्मस्वरूपच आहे. ॥धृ.॥ 

<B>प्रणवारूढ शिव जीव जग है ॥ प्रणवचि सूत्रधार ॥१॥ </B>
शिव म्हणजे सृष्टिनिर्माता ईश्वर व मीच देह आहे, मीच कर्ता आहे", असे मानणारा हा जीव आहे आणि हा दृश्य पसारा हे जग आहे. तर, हे शिव, जीव, जग प्रणवारूढ म्हणजे ॐकाररूप बाहनांवर बसलेले, त्याच्या आधारावर मार्ग चालणारे असे आहेत. प्रणवच म्हणजे ॐकारच अथवा ब्रह्मच सर्व जग व जगांतील प्राणिमात्र या सर्वांना चालना देणारे आहे. ॥१॥  

<B>उत्पत्ति स्थिति लय ॐकार ॥ व्यापक चराचर ॥२॥</B>
उत्पन्न होणें, राहणे व लय पावणें अशा या तिन्ही अवस्था जगाच्या तसेच देहाच्या आहेत. तर ह्या अवस्थासुद्धा तो ॐकार म्हणजे ब्रह्मच आहे. या जगात जड व चैतन्यास व्यापणारें ब्रह्मच आहे. ॥२॥ 

<B>प्रणवलक्ष्य बालावधूत ॥ दत्तगुरु ॐकार ॥३॥</B>
त्याचप्रमाणे प्रणवाचे लक्ष्य म्हणजे ब्रह्मस्वरूपाचा साक्ष्यार्थ म्हणजेच प्रत्यक्ष ब्रह्मस्वरूपच झालेला असा ब्रह्मस्वरूप अथवा 'प्रणव' ज्याची सिद्धी करितात ते ब्रह्मस्वरूप असा माझा सद्गुरू बालमुकुंदच आहे. आणि दत्तात्रय गुरु हा ॐकार आहे. म्हणजे ब्रह्मच आहे. तात्पर्य, सर्वत्र प्रणवच (ॐकारच) आहे. म्हणजे ब्रह्मच आहे. त्यावाचून दुसरे काहीच नाही. सगुण व निर्गुण ही त्याचीच रूपे आहेत. ॥३॥


पद २३१४

<B>लिंगायत जाहलों आजी ॥ जंगम मी झालों ॥धृ॥</B>
मी आज गुरुकृपें लिंगायत अथवा जंगम झालो. ॥ धृ.॥ 

<B>पिंडब्रह्मांड ऐक्य स्वरूप ॥ इष्टलिंग जाहलों ॥१॥</B>
शरीर व जग अथवा व्यष्टी व समष्टी हे पंच महाभूतें व त्रिगुण मिळून अष्टधा प्रकृति म्हणविते. असे हे जग अष्टधा प्रकृतीरूप आहे. तसेच हे शरीरही अष्टधा प्रकृतीनें युक्त असे आहे. हे शरीर व जग सदा ऐक्य स्वरूपच आहे. येथें भेद नाही. असा हा दृश्याकारच इष्टलिंग आहे. हे मी जाणून स्वतः असा इष्टलिंग झालों. ॥१॥  

<B>सर्वशक्तिस्वरूपें ।॥ चराचरीं व्यापलों ॥२॥</B>
प्राणलिंग म्हणजे पूर्ण शक्ति स्वरूपाने, चैतन्य शक्तीने मीच जड व चेतन यांना व्यापलों आहे! किंवा चेतना हेच प्राणलिंग मी आहे. ॥२॥ 

<B>भावलिंग दत्त सत्यज्ञानानंत ॥ स्वरूपीं समरसलों ॥३॥</B>
त्याचप्रमाणे 'भावलिंग म्हणजे "स्वस्थ, शांत स्थितीच भावलिंग" असा मी झालों! किंवा सत्य स्वरूप, ज्ञानस्वरूप व अनंत म्हणजे अमर्याद स्वरूप. अशी तिन्ही लक्षणांनी युक्त अशा दत्त स्वरूपांत (आत्मस्वरूपांत) मी एकरूपच होऊन गेलों! असा भावलिंग मी झालों । इष्टलिंग, प्राणलिंग व भावलिंग असा लिंगत्रय मी स्वतःच झालों! असा त्रिलिंग पूजक मी स्वतः लिंगायत झालों आहे. ॥३॥


पद २३१५

<B>ब्राह्मण मज केलें ॥ श्रीगुरूनें ॥ स्वरूपीं रमविलें ॥धृ॥</B>
आत्मस्वरूपाची ओळख करून देणाऱ्या अशा सर्व शक्तिसंपन्न श्री सद्‌गुरू दत्तात्रयाने मला आत्मस्वरूपाची प्राप्ती करून दिली व त्या स्वरूपांत मला आनंदाने खेळविले! असे गुरूने मला ब्राह्मण केले! ॥धृ.॥ 

<B>द्वैताद्वैत नाहीं करूनी ॥ ब्रह्मस्वरूप दाविलें ॥१॥ </B>
द्वैत म्हणजे हा दृश्य जग विलास. अद्वैत म्हणजे आत्मा तर जग निराळे, आत्मा निराळा, हा भेद मानणें, असे हे द्वैत व अद्वैत नाहींसे करून गुरूनें मला आत्मानुभव दिला ॥१॥  

<B>संदेह नाहीं संध्या कैंची ॥ शुद्ध स्वरूप पाहिलें ।॥२॥</B>
अशा प्रकारे मायामलरहित पवित्र असें आत्मस्वरूप आहे. त्याचे मला दर्शन घडल्यामुळे, संशय कल्पना अथवा कोणत्याही प्रकारची शंका, कुशंका माझ्या मनात राहिल्या नाहीत. माया कल्पित मायाभ्रम निघून गेल्याने आता मी संध्या काय म्हणून करूं ? संध्या म्हणजे दिवस व रात्र यामधील संधिकाळ. मनाची एक वृत्ति उठली, ती समाप्त होऊन दुसरी वृत्ति उठते, तर या मधील काळ हा संधि साधणे, हेच स्वरूप दर्शन आहे. संध्येची मला गरज राहिली नाही. ॥२॥ 

<B>ब्राह्मण केवल ब्रह्म तोचि ॥ दत्तस्वरूप उदेलें ॥३॥</B>
केवळ एकटें एकच असें ब्रह्म स्वरूप आहे. याचा अनुभव घेणारा तोच खरा ब्राह्मण आहे! या व्यतिरिक्त कोणीही असो, तो ब्राह्मण नाही. असें दत्त स्वरूप अगर आत्मस्वरूप गुरुकृपें माझ्या हृदयांत प्रगट झाले आहे !॥३॥


पद २३१६

<B>दत्तचरणीं आम्ही नित्य रमलों ।॥ निश्चित जाहलों ॥धृ॥ </B>
मी दत्तात्रय गुरूच्या चरणसेवेत, त्याची भक्ती पूजा करण्यात, त्याच्या संगतीत नित्य आनंदाने खेळलों असतां, चिंतारहित शांत असा होऊन गेलो. ॥ धृ.॥ 

<B>भक्तिमार्गे मुक्ति मिळविली ॥ परेपार गेलों ॥१॥</B>
मी गुरूची एकनिष्ठ अशी भक्ती करून सत्य भक्तीमार्गाने मी मुक्ती मिळविली. मुक्ती म्हणजे जीव आपल्या मूळस्वरूपी लय पावतों, ती मुक्त स्थिती मी हस्तगत करून घेतली! असा मी परेपार गेलों! म्हणजे चौथ्या महाकारण देहाची परावाचा आहे. या वाचेच्या पलीकडे, चारी देह ओलांडून, मूळ स्वरूपाप्रत मी गेलो. ॥१॥  

<B>कर्माकर्म विकर्मसीमा ॥ सहज उल्लंघिलों ॥२॥</B>
अशा मूळ स्वरूपाठिकाणी मी गेल्यामुळे कर्म म्हणजे वेदोक्त विधियुक्त कर्म आचरणें अकर्म म्हणजे शास्त्रांनी मनाई केलेली कर्मे, पापाचरण करणे अशी विधि व निषेध कर्मे. तसेच विकर्म म्हणजे बाह्य कर्मांत धर्माचरणात चित्त एकाग्र करणे, ते विकर्म होय. तर अशा कर्म - अकर्म व विकर्म या सर्व कर्म कर्तृत्वाची हद्द आम्ही ओलांडिली. ॥२॥ 

<B>नाहीं वियोग अखंड योग ॥ दत्तभजनीं खेळलों ॥३॥</B>
मला माझ्या स्वरूपाचा वियोग कधीही घडत नाही. स्वरूपा ठिकाणी नित्य संयोगच असतो. स्वरूप स्थिति ढळत नाही. अशा समरस स्थितीत मी सद्गुरू दत्तात्रयाच्या भजनानंदांत आनंदाने खेळून गुरुप्रेमसुख भोगू लागले. ॥३॥


पद २३१७

<B>चिदाकाश सगळा ॥ सद्गुरु देखियला डोळा ॥धृ॥ </B>
"जें स्फुरणातीत, साक्षी भावरहित आपोआप उरतें ते चिदाकाश होय” हेंच परब्रह्म स्वरूप आहे. असे सर्वव्यापक पूर्ण ओतप्रोत भरलेले पखह्मस्वरूप हेच सद्गुरूस्वरूप आहे. याचा अनुभव मला आला !॥धृ.॥ 

<B>तेजतमासी परतें स्वरूप ॥ चैतन्य गोळा ॥१॥</B>
ते सद्गुरू स्वरूप म्हणजे प्रकाश व अंधार याविरहित असे स्वयंप्रकाश स्वरूप आहे. असा तो सर्वाधिष्ठान, सर्वप्रकाशक आत्मसूर्यच आहे. ॥१॥  

<B>मीतूंपणाची नाहीं मात ॥ स्वयंज्योति कळा ॥२॥</B>
स्वतः प्रकाशमान उदयास्तरहित आत्मज्योतीचा प्रकाश, अशा भेदभावाची वार्ता मुळीच नसलेले एकपणाविरहित एक असे ते स्वरूप आहे. ॥२॥ 

<B>ब्रह्मानंदीं दत्त खेळे ॥ सहज प्रेमलीला ॥३॥</B>
याचा अनुभव घेऊन हा पंत आपल्या आत्मानंदांत आनंदाने खेळतो या परमात्म स्वरूप सद्‌गुरूचा प्रेमानंद भोगण्यासाठी गुरुशिष्याचा प्रेमखेळ सहज प्रगट झाला आहे! ॥३॥


पद २३१८

<B>सद्गुरुबोधामृत पिउनी ॥ अमृत मी जाहलों ॥धृ॥ </B>
सद्गुरूचा आत्मप्राप्तीचा उपदेश हेच अमृत पिऊन मी स्वतः अविनाशी असा ब्रह्मच होऊन गेलों! ॥धृ.॥ 

<B>धांवुनी आली गुरुमाउली ॥ दर्शनें धन्य जहालों ॥१॥</B>
ती भक्त बालकांची प्रेमळ अशी सद्‌गुरू आई, भक्तांच्या भेटीसाठी लगबगीने धावतच आली व आम्हा भक्तांस भेटली! त्या गुरुमाऊलीच्या दर्शनानें मी धन्य झालो! ॥१॥  

<B>कांहीं न घेतलें कांहीं न दिलें ।॥ आत्मस्वरूपीं रमलों ॥२॥</B>
सद्‌गुरूने मजकडून काहीहि घेतले नाही व मला काहीही दिले नाही. असा घेण्यादेण्याचा व्यवहार न घडता, त्याची सेवा चाकरी न करिता, मला प्रेमानें जवळ घेऊन मजवर कृपा करून, माझा मायाश्रम नष्ट करून मला माझ्या स्वस्वरूपाची प्राप्ती करून दिली! ॥२॥ 

<B>प्रेमळ दत्त पाहुनी नयनीं ।॥ स्वानंदामृतें धालों ॥३॥</B>
प्रेममय अंतःकरणाचा असा प्रेमळ, केवळ दत्तस्वरूपच असा सद्‌गुरू बालमुकुंद मी या डोळ्यांनी प्रत्यक्ष पाहून, त्याच्या आत्मानंदरूपी अमृत प्राशनानें मी पूर्ण तृप्त झालो. ॥ ३॥



पद २३१९

<B>वर्णं न शके सद्‌गुरुप्रेमा ॥ बोधमात्रे मिळवी परब्रह्मा ॥धृ॥ </B>
सद्‌गुरू दत्तात्रयाचे आत्मनिष्ठ, अविनाशी, शुद्ध असें प्रेम इतके अगाध आहे कीं, त्या गुरुप्रेमाचे वर्णन शब्दानें मी करू शकत नाही. तो दत्त सद्‌गुरू असा प्रेमळ आहे की, तो आपल्या भक्तांस आत्मप्राप्तीच्या बोधप्रतापाने आत्मरूपाठिकाणी नेऊन त्यांत समरस करितो ॥ धृ.॥ 

<B>तत्त्वमसिबोध प्रगटुनी ॥ मिथ्या केलें रूपनामा ॥१॥</B>
त्या सद्गुरूने तत्त्वमसि महावाक्याचा ब्रह्मबोध म्हणजे "तू ब्रह्मच आहेस." असा उपदेश विस्तारानें त्याने स्पष्टीकरण करून मला सांगितला! अशा या बोधार्ने सद्‌गुरूने नाम व आकाराला आलेला असा नामरूपात्मक माझा देह खोटाच ठरविला! ॥१॥  

<B>दृश्य द्रष्टा एक करूनी ॥ दावियलें निजधामा ॥२॥</B>
दृश्य म्हणजे जे समोर दिसतें ते बाह्य दृश्य जगत् व त्याला पाहणारा द्रष्टा मी आहे असा हा दृश्य व द्रष्टा हा द्वैतभाव नाहींसा करून, द्रष्टाच म्हणजे सर्वसाक्षी आत्माच्च दृश्यरूप झाला आहे. दृश्य व द्रष्टा एकरूपच करून, मला आपलें आत्मस्वरूप असे मूळघर दाखविलें! त्यामुळे द्वैतभाव नष्टच झाला॥२॥ 

<B>सत्यज्ञानानंत दत्त ॥ विश्वस्वरूपीं दाविलें प्रेमा ॥३॥</B>
सत्यस्वरूप, ज्ञान स्वरूप व अनंत म्हणजे अमर्याद स्वरूप. अशा ह्या तिन्ही लक्षणांनी युक्त असा तो दत्त परमात्मा आहे! तो प्रेमानंद भोगण्यासाठी स्वतः जगरूप होऊन, या जगात त्याने प्रेम प्रगट करून दाखविले! तो दत्तगुरू आपला प्रेमानंद आपणच भोगीत आहे! ॥३॥


पद २३२०

<B>दत्त संन्यासी संन्यासी ॥ भक्त सदा निराशी ॥धृ॥ </B>
हा दत्तात्रय गुरू आपल्या स्वरूपात अत्यंत निकट वास करण्यारा, सदा आत्मरत असा चतुर्थाश्रमी संन्यासी आहे. तो दत्तप्रभू सर्वसंगरहित असा निःसंग आहे! त्यामुळे त्याचे एकनिष्ठ भक्त जे आहेत, ते त्याच्या संगतीनें, त्याच्या कृपेने सदा आशारहित असे शांत राहतात. ॥ धृ.॥ 

<B>नाहीं कर्ता नाहीं भोक्ता ॥ ब्रह्म चिद्विलासी ॥१॥</B>
"ब्रह्म चिद्विलासीं" म्हणजे चैतन्य शक्तीचा जगरूप प्रेम खेळ खेळणारा, असा तो ब्रह्म स्वरूप दत्त परमात्माच आहे. तोच प्रेम भोगण्यासाठी स्वतः जगरूप झाला आहे. कार्य करणारा कर्ता व विषयभोग भोगणारा भोक्ता कोणीच नाही. सर्व कर्ता व भोक्ता तो प्रभू आहे, असे आपण म्हणतो. परंतु त्याच्या एकपणांत हा द्वैतभास खोटाच ठरतो. स्वरूपाठिकाणी द्वैत मुळीच नाही. ॥१॥  

<B>नाहीं भक्त भक्ति देव ॥ अखंड प्रेमराशी ॥२॥</B>
भक्त व तो सद्गुरू देव आणि त्याची भक्ती करणें ही त्रिपुटी स्वरूपा ठिकाणी मुळीच नाही. स्वरूपावर त्रिपुटी भास खोटाच भासतो. स्वरूप हे त्रिपुटीरहित एकटे एकच सर्वत्र आहे. तर पूर्ण प्रेममय स्वरूप असा केवळ प्रेमाची रासच असा तो दत्तपरमात्माच निरंतर एकटा एकच सर्वत्र आहे. ॥२॥ 

<B>बालावधूत धन्य सद्गुरु ॥ दत्तहृदयवासी ।॥३॥</B>
अशा प्रकारे तो ब्रह्मस्वरूप दत्त परमात्माच सर्वत्र आहे, त्यावाचून दुसरें काहीच नाही, असा मला दत्तावतारी सद्‌गुरू बालमुकुंदाच्या कृपेनें अनुभव आला! तर असा तो महाबालमुकुंद गुरु खरोखर धन्य आहे! तोच दत्त आहे. तोच या पंताच्या हृदयांत आत्मारामरूपाने वास्तव्य करून राहतो !॥३॥


पद २३२१

<B>कां रे छळ मांडिला ॥ दीन दास दंडिला ॥धृ॥</B>
हे सद्गुरू बालमुकुंदा! त्रास देणे, गांजणे, कष्ट देणें, संकटे ओढवणे, व्याधि उत्पन्न होणे, अशा अनेक प्रकाराने या संसारात तू माझा असा छळ करण्याचा खेळ का उभारला आहेस ? मी तर तुझा अतिनम्र, शरण आलेला असा गरीब सेवक हा पंत आहे! असा मी तुझा भक्त असताना तू या दासास छळ करून उगीच शिक्षा दिलीस !॥धृ.॥ 

<B>प्रेमळ सदा निष्ठुर कसा ॥ भक्तभाव खंडिला ॥१॥</B>
तू तर सदा भक्तांवर प्रेम करणारा असा प्रेमळ आहेस! मग तू असा कसा निर्दय, कठोर अंतःकरणाचा झालास? तुला माझी काही दया माया येत नाही काय ? अशा तुझ्या वागण्याने, भक्तांची तुजवरील श्रद्धा तू तोडून टाकिलीस. ॥१॥  

<B>समर्थ जगीं शरण जनाचा ॥ अभिमान दवडिला ॥२॥</B>
हे सद्‌गुरू! वाटेल ते कार्य करण्याचे ज्यांत सामर्थ्य आहे, असा तू समर्थ, सर्वश्रेष्ठ आहेस. या जगात आतापर्यंत जे भक्तजन तुला शरण आलेले आहेत, 'त्या सर्व भक्तांचा मीच कर्ता आहे', असा त्यांचा देहाभिमान तू नाहीसा करून टाकिलास! व त्यांना आत्मानुभव देऊन, प्रेम प्रगट करून, त्यांचा जन्ममरण फेरा चुकविलास॥२॥ 

<B>बालावधूता सद्‌गुरु दत्ता ॥ दास चरणीं पडला ॥३॥</B>
केवळ दत्तस्वरूपच अशा हे सद्गुरू बालमुकुंदा! हा तुझा पंतदास तुझ्या पायांवर मस्तक ठेवून, तुजवर सर्व हवाला घालून, तेथे स्वस्थ पडून राहिला आहे मला तुझ्यावाचून दुसरा आधार नाही. आता तरी माझा छळ पुरें कर व मला प्रेम दे. ॥३॥


पद २३२२

<B>संसाराग्नीमाजीं तळमळतो ॥ पाहीं प्रेमें दीन भक्ता ॥धृ॥ </B>
हे सद्गुरू बालमुकुंदा! या संसारूपी भडकलेल्या मोठ्या अग्नीमध्ये सांपडून, मी फार तळमळत आहे! म्हणजे या संसारातील दुःख, कष्ट, त्रास, संकटे, दगदग, आजारीपण, स्त्री पुत्रादिकांची चिंता, काळाची भीति वगैरेंनी मी फार व्याकूळ झालों आहे! तर अशा प्रसंगी तूं आम्हा गरीब, अनाथ अशा भक्ताकडे प्रेमानें, कृपादृष्टीने पहातरी! आमची दया येऊ दे !॥धृ.॥ 

<B>शिकविली सेवा करितों आम्ही ॥ नाहीं आम्हां दुजा त्राता ॥१॥ </B>
हे सद्गुरू! 'ज्या सेवेत मी सेवा करितो.' असा भाव नसून, ज्या सेवेत सख्य आहे, प्रेम आहे, ती सेवा खरी आहे" ही सेवा तू आम्हांस शिकविलीस! अशी आम्ही तुझी सेवा करीत असतो. तर हे सद्‌गुरो! आम्हाला तुझ्यावाचून आमचे रक्षण, पालन, पोषण करणारा असा दुसरा रक्षक कोणीही नाही. ॥१॥  

<B>परदेशी परतंत्र स्थिति । तूंचि प्रेमळ माता पिता ॥२॥</B>
स्वतःचा प्रांत सोडून, दुसऱ्या देशांत वावरणारा, आश्रय नसलेला, अनोळखी, अशा परदेशी माणसाप्रमाणें मी आहे. या जगात मी थोड्या दिवसांसाठी वस्तीस आलो आहे! येथे माझी परस्वाधीन अथवा मायाधीन अशी परतंत्र स्थिति आहे! तर येथे आमचे रक्षण, पालन, पोषण करणारा प्रेममय अंतःकरणाचा असा प्रेमळ सद्गुरू तूच आमचा मायाबाप आहेस. ॥२॥ 

<B>भक्तवत्सलब्रीद मिरविसी ॥ अभय करीं धरीं दत्ता ॥३॥</B>
हे सद्गुरू बालमुकुंदा! "मी भक्तांचा पाठीराखा आहे', अशी तुझी प्रतिज्ञा, असे हे तुझें भक्तवत्सल ब्रीद तू सर्वत्र गाजवितोस! तर या पंताला तू आपल्या अभय हस्ताने उचलून घर! म्हणजे ..." पुत्रा! भिऊ नकोस! मी सतत तुझ्या बरोबरच असतो, असा आशीर्वाद मला देऊन, माझ्या मस्तकांवर कृपाहस्त ठेवून, अशा अभय हस्ताने मला मिठी मारून धर! मला आश्रय दे! म्हणजे मग मी तुझे प्रेमसुख भोगीन! ॥३॥


पद २३२३

<B>सहजचि येणें सहजचि जाणें ॥ काय तुला भजणें ॥धृ॥</B>
हे सद्‌गुरू बालमुकुंदा! आम्ही या संसारात स्वाभाविकपणेच जन्माला आलों! कसें जन्माला आलों, हे आम्हाला कळत नाही. जन्मल्यावर या संसारात सुख दुःख भोगून, आयुष्य आहे तोपर्यंत येथे राहून स्वाभाविकपणेच हा देह मृत पावेल असे आम्ही येथून निघून जाऊ! है तुझ्या चिद्विलासात (जगात) सहज घडते. मग आम्ही तुझी भक्ती काय म्हणून करावी. ॥धृ.॥ 

<B>प्रारब्धास्तव दुःख भोगणें ॥ काय तुला स्मरणें ॥१॥</B>
आमच्या प्रारब्धांत जे सुख दुःख असेल तर ते भोग भोगावेच लागतील. प्रारब्ध चुकविता येत नाही. जिवंत आहे तोपर्यंत हे प्रारब्ध भोगूनच संपते. मग असें जर दुःखच भोगावे लागेल तर मग तुझे स्मरण, ध्यान काय म्हणून करावे ? ॥१॥  

<B>समर्थ म्हणुनी भजूं जातां ॥ व्यर्थ आम्ही मरणें ॥२॥</B>
तू पूर्ण सामर्थ्यसंपन्न, वाटेल ते साध्य करूं शकणारा असा समर्थ आहेस; म्हणून मी तुझी भक्ती करू गेलों असता विनाकारण आम्हाला मरण प्राप्त होते! म्हणजे देहाभिमान नष्ट होऊन, जीवदशा लोपून, आम्ही मायाबंधनातून मुक्त होतों! आत्मघरी जातों! अशी एकरूपता प्राप्त झाल्यावर गुरू व शिष्य आणि भक्ती करणें अशी त्रिपुटी हरपल्यावर तुझी भक्ती कोणी कशी करावी ? ॥२॥ 

<B>दत्तावधूत सदा निराशी ॥ नित्य प्रेमपारणें ॥३॥</B>
माझा ब्रह्मानंदस्वरूप सद्गुरू बालमुकुंद हा सदा आशारहित, निरिच्छ स्थितीत आपल्या स्वरूपात तो रमतों! त्याला कोणाच्या सेवेची, भक्तीची, पूजेची कसलीच आशा नाही. तो फक्त प्रेमभोक्ता आहे! प्रेमासाठीच तो गुरुशिष्य असा द्वैतरूप झाला आहे! हे मी अनुभवाने जाणून, त्याच्या भजनानंदांत रमून अशी मुक्तीवरील भक्ती करून, प्रेमभोजन करून, पूर्ण तृप्त होऊन, असा उपवास सोडतो. ॥३॥


पद २३२४

<B>सद्गुरुपदीं जगलों रे ॥ निजस्वरूपीं रंगलों रे ॥धृ॥</B>
सद्गुरू बालमुकुंदास शरण जाऊन, त्याच्या चरणांवर मस्तक ठेवून, त्याच्या आश्रयाखाली मी स्वस्थ पडून राहिलो. असा मी गुरूचा दास होऊन, गुरुसेवेत जीवन जगलों रे! त्यामुळे मी आत्मस्वरूपांत पूर्ण रंगून गेलो रे! ।॥धृ.॥ 

<B>मिथ्य संसारी मेलों रे ॥ परेपार मी गेलों रे ॥१॥</B>
ह्या मासमात्र खोट्या, क्षणभंगुर अशा संसारांत राहून, मी मेलों रे! म्हणजे माझा मायाअम नष्ट होऊन, जिवंत असून मेल्यासारखी अशी माझी स्थिति झाली! असा मी स्वरूपात रमलों! स्वरूपांत रमणे हेच मरणे होय. असा मी मरून चौथ्या महाकारण देहाची परावाचा, या वाचेच्या पलीकडे, चारी देह ओलांडून आत्मस्वरूप आहे तेथे मी जाऊन एकरूप होऊन गेलों रे! ॥१॥  

<B>त्रिपुटीरूपें दिसलों रे ॥ विश्वरूपें भासलों रे ॥२॥</B>
मी मूळचा एकटा एकच असा ब्रह्मस्वरूप असताना 'द्रष्टा-दर्शन-दृश्य' असा ह्या त्रिपुटीरूपानें भ्रमामुळे दिसलों रे! तसेच जगरूपाने मी भासमात्र असा दिसलों रे! माझ्या स्वरूपाठिकाणी हा सर्व दृश्यभास खोटाच आहे. स्वरूपावाचून दुसरे काहीच नाही. ॥२॥ 

<B>सत्यज्ञानानंत रे ॥ सद्गुरु दत्तावधूत रे ॥३॥</B>
सत्यस्वरूप, ज्ञानस्वरूप व अनंत म्हणजे अमर्याद स्वरूप अशा ह्या तिन्ही लक्षणांनी युक्त असा परमात्मस्वरूप माझा सद्गुरू बालमुकुंद आहे रे! याचा अनुभव घेऊन मी गुरुप्रेमरसाची गोडी नित्य चाखतों रे !॥३॥


पद २३२५

<B>माझ्या स्वरूपीं सहज मी रमतां ॥ विश्व हैं उद्भवलें ॥धृ॥</B>
मी मूळचा आत्मस्वरूपच आहे. मी माझ्या स्वरूपात स्वाभाविकपणे रममाण झालों असतां हे दृश्य जग प्रेमानंदाने स्फुरण पावून सहज उत्पन्न झालें !॥ घृ.॥ 

<B>भोग्य भोक्ता झालों मीचि ॥ भोग हे विलसले ॥१॥ </B>
स्वस्वरूपेकरून, मी स्वतः ज्याचा उपभोग घ्यावयाचा ती भोग्य वस्तू व भोक्ता झालो तर तेथे भोग हे असणारच. भोग म्हणजे सुख दुःखात्मक भोग घेणे, अशी भोगण्याची क्रिया. असे हे अनेक भोग प्रकाशित झाले! ॥१॥  

<B>आत्मरति आत्मक्रीडा ॥ आत्ममिथुन चाललें ॥२॥ </B>
तर या जगांमध्ये वेदवचनाप्रमाणे 'आत्मरति, आत्मक्रीडा, आत्ममिथुन हे सहज चालले आहे. आत्मरति म्हणजे सदा आत्मस्वरूपात रममाण होणें. आत्मक्रीडा म्हणजे म्हणजे आत्म्याचा प्रेमखेळ व आत्ममिथुन म्हणजे आत्मभोग विलास (समागम) ॥२॥ 

<B>सहजानंदें स्वरूपछंदें ॥ दत्तप्रेम उगवलें ॥३॥</B>
अशाप्रकारे सहजानंदाने म्हणजे निर्विकार, निर्विषय त्रिपुटीरहित सद्‌गुरूप्रेमसुख भोगणें. अशा मूळ आनंदाचा स्वरूपाला छंद लागल्यामुळे दत्त प्रेम प्रगटले! म्हणजे आत्मनिष्ठ शुद्ध प्रेम जगरूपाने प्रगट झाले आहे! जग हा प्रेमाचा आविष्कार आहे. तर भक्तांनों! गुरुप्रेम भोगा ॥३॥






पद २३२६

<B>मिथ्या संसृति जाणुनी हृदयीं ॥ सद्गुरुपद धरिले ॥धृ॥</B>
हा संसार, देह, हा जग पसारा वगैरें सर्व दृश्य खोटे, भासमात्र, क्षणात दिसून क्षणात नाश पावणारे असें क्षणभंगुरच आहे! हे मी अनुभवाने जाणून, सद्गुरू बालमुकुंदास एकनिष्ठ भावनेने शरण जाऊन, त्याच्या पाया पडून, त्याचे चरण माझ्या हृदयांत घट्ट धरून ठेविलें आहेत. ॥ धृ.॥ 

<B>नश्वर देह नाहीं भरंवसा ॥ अनश्वरा वरिलें ॥१॥</B>
हे शरीर नाश पावणारेच आहे, जो जन्माला येतो तो मरतोच! या देहाचा क्षणभरहि जगण्याचा भरवसा नाहीं. हे मी जाणून, नाश न पावणारा आत्मा हाच सद्‌गुरू आहे तर, त्याचा गुरुकृपें मी प्रेमानें स्विकार केला! ॥१॥  

<B>दृश्य द्रष्टा मायाकल्पित ॥ स्वरूपीं न उदेलें ॥२॥ </B>
हा दिसणारा जगविलास असे हे दृश्यरूप व त्याला पाहणारा द्रष्टा आहे. असा हा दृश्य व द्रष्टा द्वैतभाव मायेमुळे कल्पिलेला आहे. तो खोटा, भासमात्रच आहे. स्वरूप एकटें एकच सर्वत्र व्याप्त आहे. त्या स्वरूपाठिकाणी दृश्य व द्रष्टा हा द्वैतभाव प्रगट झालाच नाही. ॥२॥ 

<B>प्रेमास्तव दत्तावधूत ॥ स्वरूप प्रकाशलें ॥३॥</B>
आपल्या एकपणात प्रेमानंद भोगता येईना म्हणून प्रेम भोगण्यासाठी परमात्मस्वरूप सद्‌गुरू बालमुकुंद स्वरूप (आत्मस्वरूप) जगरूपाने प्रकाशित झाले आहे! ॥३॥


पद २३२७

<B>नाहीं संसाराची आस ॥ आम्हां सद्‌गुरुपदीं वास ॥धृ॥ </B>
सद्‌गुरू बालमुकुंदाच्या पायापाशी वास्तव्य करून राहणे, त्याची सेवा करून स्वरूपात रमणें हेच आम्हास आवडते! त्यामुळे आम्हाला या संसाराची कसल्याही प्रकारची आसक्ती राहिली नाही. ॥धृ.॥ 

<B>येतों एकला जातों एकला ॥ सहज उदास ॥१॥</B>
मी येथे जन्माला एकटाच येतो, काही काळ येथे राहून शेवटी मी मरण पावून एकटाच निघून जातों. जन्मतांना माझ्याबरोबर कोणीही येत नाही व मरतांनाही माझ्या बरोबर कोणीही रहात नाही. असा मी या संसारात आसक्ती नसलेला असा, सदा उदास स्थितीत सहजच राहात असतो. ॥१॥  

<B>नाहीं आम्हां मोह ममता ॥ अद्वैतीं आस ॥२॥</B>
तसेच आम्हाला पुत्रमोह, स्त्रीमोह, धनलोभ अशी कोणतीच आसक्ती नाही. तसेच कोणाविषयीही हे माझे संबंधी आहेत असे ममत्व अगर माझेपणाची प्रीति नाही. द्वैत नसलेल्या ब्रह्मस्वरूपाचीच मला जास्त आसक्ती राहते! म्हणून मी ब्रह्मानंदांतच रमतो. ॥२॥ 

<B>ब्रह्मानंदें रमतो दत्त ॥ सेवुनी प्रेमरस ॥३॥</B>
अशाप्रकारे हा पंत आत्मनिष्ठ शुद्ध प्रेमरूपी रस ग्रहण करून आपल्या ब्रह्मानंदांत मस्त होऊन, प्रेमानंदांने खेळतो! मौज करितो !॥३॥


पद २३२८

<B>कर्मोपासना उल्लंघुनी ॥ धरिला ज्ञानपंथ ॥धृ॥ </B>
कर्म म्हणजे वेदांनी सांगितलेला विधि आचार अथवा कर्ममार्गाचे आचरण करणे आणि उपासना म्हणजे ध्येय प्राप्तीसाठी एकाच देवतेची षोडशोपचारे पूजा, आराधना करणे. अशा कर्म व उपासनेनें जन्ममरण फेरा चुकत नाही. आत्मानुभव मिळत नाही. म्हणून मी अशा काम्य कर्म व उपासना यांचा त्याग करून, ती ओलांडून, ब्रह्मज्ञान प्राप्तीचा मार्ग स्विकारला आहे. ॥धृ.॥ 

<B>तत्त्वमसि बोध गुरूचा ॥ आहे मी लक्ष्यार्थ ॥१॥</B>
म्हणून "तू ब्रह्मच आहेस" असा वेदवाक्याचा ब्रह्मप्राप्तीचा उपदेश मी गुरुमुखाने ऐकिला असता, मी त्या 'तत्त्वमसीचा" लक्ष्यार्थ आहे, असा मला अनुभव आला! परंतु लक्ष्यार्थ म्हणजे जो अर्थ लक्षणवृत्तीनें निघतो; तो लक्ष्यार्य. ते ब्रह्म स्वरूप मी स्वतःच आहे. असा मी गुरुबोधाचा अनुभव घेतला! ॥१॥  

<B>सर्वं खलु इदं ब्रह्म ॥ सत्यज्ञानानंत ॥२॥</B>
सत्यस्वरूप, ज्ञानस्वरूप, व अनंत म्हणजे अमर्याद स्वरूप. अशा ह्या तिन्ही लक्षणांनी युक्त असे ब्रह्म आहे तर, 'सर्वत्र चराचर दृश्य जे दिसते ते सुद्धा निश्चयाने ब्रह्मच आहे. असा सर्वत्र मला ब्रह्मानुभव गुरुकृपे प्राप्त झाला! ॥२॥ 

<B>विश्व दत्तस्वरूप होउनी ॥ रमतो अवधूत ॥३॥</B>
ते दत्त स्वरूप अगर आत्मस्वरूप प्रेम भोगण्यासाठी स्वतः जगस्वरूप होऊन, असा तो परमात्म स्वरूप दत्त प्रेमानंदाने खेळून, आपल्या स्वरूपात आपणच रमतो! याचा मी अनुभव घेऊन गुरुप्रेमरसाची गोडी नित्य चाखतो !॥३॥


पद २३२९

<B>आम्ही मुक्त जगहि मुक्त ॥ सद्‌गुरुभजन करा ॥धृ॥</B>
आम्ही मूळचें मुक्तच आहोत! मुक्त म्हणजे ब्रह्मांत मिळून गेलेले असें ब्रह्मस्वरूपच आहोत. तसेच हे सर्व जग व जगातील सर्व प्राणिमात्र मुक्तच आहेत. मुक्त स्थितीतच जग आनंदाने खेळतें! मायाबंध हा खोटाच भास आहे. शंका न बाळगता, तुम्ही सद्गुरू दत्तात्रयाची भजन भक्ती करा !॥धृ.॥

<B>ज्ञानाज्ञान आत्मविलास ॥ भेद समूळ विसरा ॥१॥  </B>
ज्ञानाज्ञान म्हणजे मी ब्रह्मस्वरूप आहे, हे जाणणे ज्ञान आहे. मी कोण आहे ? हे मला कळत नाही, हे अज्ञान अथवा समजणे व न समजणे. असे हे ज्ञान व अज्ञान हा आत्मविलास आहे. ज्ञान व अज्ञान भिन्न आहेत, हा भेद मानणें हे तुम्ही समूळ विसरून जा. ॥१॥  

<B>ब्रह्मसागर विश्ववीचि ॥ खूण मनीं ही धरा ॥२॥</B>
जसें समुद्रावर पाण्याच्या लहरी उठतात. खेळतात व शेवटी त्या सागरांतच लय पावतात. त्या लहरीत पाण्यावाचून दुसरे काहीच नसते; तसें ब्रह्म सागरांवर उठलेली जगरूपी ही लहरी आहे. ती त्या ब्रह्मानंद सागराहून निराळी नाही. म्हणजे ब्रह्म व जग भिन्न नाहींत; अशी ही खूणगांठ तुम्ही मनात दृढ धरून ठेवा. ॥२॥ 

<B>दत्तसागर सरिताभक्ति ॥ प्रेमसंगम स्मरा ॥३॥</B>
दत्तात्रय गुरू हाच ब्रह्मानंदाचा महासागर आहे! आणि त्या गुरूची भक्ती करणें हीच भक्तीरूपी नदी आहे. जशी नदी समुद्रात मिळून तेथे संगम होतो; तशी भक्तीरूपी नदी त्या ब्रह्मसागरांत मिळून म्हणजे संगम होऊन, समरस होते, त्या भक्तीप्रवाहाबरोबर जीव ब्रह्मसागरांत मिळून एकरूपच होतो! गुरुभक्तीचे स्मरण हृदयांत हेवा! आणि प्रेमानंद नित्य भोगा! ॥३॥


पद २३३०

<B>प्रेमस्वरूप दत्त माझा ॥ प्रेमानंदें भजों ॥धृ॥ </B>
केवळ प्रेममय असे आत्मस्वरूप असा माझा प्रेमळ सद्‌गुरू दत्तात्रय आहे. तो प्रेमभोक्ताच आहे. त्याची मी मोठ्या प्रेमानें व आनंदाने धुंद होऊन भक्ती करीत असतो. ॥ धृ.॥ 

<B>स्वात्मसुखास्तव द्वैत झाला ॥ आत्मस्वरूपीं रमतो ॥१॥</B>
तो दत्त परमात्मा आपला आत्मानंद भोगण्यासाठी अमर्याद असा दृश्य जगरूप झाला! असें हे द्वैतरूप दृश्य व तो दत्त प्रभू हे निराळे नाहीत. तर तो दत्तगुरु आपल्या आत्मस्वरूपांत आपणच आनंदाने खेळतो. ॥१॥  

<B>स्वानंदास्तव अनंत स्वरूपें ॥ स्वानंदीं खेळतो ॥२॥</B>
आपल्या स्वानंदाची रुचि भोगण्यासाठीच तो दत्त गुरु अनंत नामरूपात्मक होऊन, म्हणजे असा अनेक वेषधारी होऊन, आपल्या स्वानंदस्वरूपांतच प्रेमानंदाने आपला आपणच खेळतो! ॥२॥ 

<B>दत्तावधूत प्रेमभरें ॥ भक्तभजनीं रमतों ॥३॥</B>
तो दत्तावतारी परमात्मस्वरूप असा माझा सद्‌गुरू बालमुकुंद हा मोठ्या प्रेमानंदाच्या आवडीनें बहरून, धुंद होऊन, भक्तांच्या हृदयात प्रेमानंदरूपाने प्रगटून, भक्तांच्या भजनानंदांत आनंदाने प्रेमानें खेळतो. ॥३॥


पद २३३१

<B>सेवासाधन कांही नसतां ॥ प्रेम मज दिधलें ॥धृ॥</B>
सद्‌गुरू दत्तात्रयाची सेवा चाकरी करणें, तसेच जप, तप, व्रत, उपवास, श्रवण, मनन, निदिध्यासन वगैरे साधना मी काहीही केल्या नाहीत. तरीही सद्‌गुरूने मला आपले आत्मनिष्ठ शुद्ध प्रेम दिले! ॥धृ॥

<B>सर्वस्वासह पायीं पडतां ॥ परब्रह्मचि केलें ॥१॥</B>
मी आपले जे जे असेल, ते सर्व काही पूर्णपणे सद्‌गुरूच्या पायावर समर्पण करून त्याचा पाया पडलों असतां, "पूर्ण अद्वय आत्मा तेंच परब्रह्म स्वरूप होय." सद्गुरूने असे मला परब्रह्मस्वरूपच केले. ॥१॥  

<B>द्वैताद्वैतभावापरतें ॥ निजसुख दिधलें ॥२॥</B>
द्वैतच जीवात्मा व अद्वैतच अंतरात्मा आहे तर अशा द्वैत व अद्वैत या भावनेच्या पलीकडील परमात्म स्वरूपाचे सुख म्हणजे जे सुख उत्पन्न होत नाही व नाश पावत नाही. ते आत्मसुख गुरूने मला देऊन अखंड सुखी केले! ॥२॥ 

<B>ब्रह्मानंद दत्तस्वरूप ॥ नित्य भजनीं दिसले ॥३॥</B>
नित्यानंद, अखंडानंद, आत्मानंद हे सर्व मिळून एक ब्रह्मानंदच आहे. तर हा ब्रह्मानंद हेच दत्तगुरूचे स्वरूप आहे. मी सद्गुरू दत्तात्रयाची नित्य भजन भक्ती केली असता, त्या भक्तीमुळे, असे हे दत्तस्वरूप मला सर्वत्र दिसले !॥३॥


पद २३३२

<B>मीपणा टाकुनी दत्त भजतां ॥ ब्रह्मानंदलीला रे ॥धृ॥ </B>
अरे गुरुपुत्रा! 'मीच देह आहे, मीच कर्ता भोक्ता आहे' अशा खोट्या देहाभिमानाचा त्याग करून, सद्‌गुरू दत्तात्रयाची भक्ती केली असता, सर्वत्र ब्रह्मानंदाचाच प्रेम खेळ चाललेला आहे, असा अनुभव चित्तांत येतो रे! ॥धृ.॥ 

<B>एकानेक तोचि विलसे ॥ स्वात्मानंदा भुलला रे ॥१॥</B>
तो दत्त परमात्मा एकाचा अनेकरूप होऊन, तो प्रेमानंदाने खेळतो! तो दत्तपरमात्मा आपल्या आत्मानंदात आपणच मोहीत झाला आहे रे! ॥१॥  

<B>सत्यज्ञानानंत विश्व ॥ नाहीं द्वैतझोला रे ॥२॥</B>
हे जग सत्य स्वरूप, ज्ञान स्वरूप व अनंत म्हणजे अमर्याद स्वरूप. अशी तिन्ही लक्षणांनी युक्त असे ब्रह्मस्वरूपच आहे. सर्वत्र स्वरूपच आहे. स्वरूपावर जग हा खोटाच भास आहे. तेथे द्वैत नाही. ॥२॥ 

<B>भक्तिप्रीय श्रीदत्तावधूत ॥ दावितो प्रेमलीला रे ॥३॥</B>
पूर्ण शक्तीसंपन्न दत्तावतारी असा माझा परमात्मस्वरूप सद्गुरू बालमुकुंद हाच दत्तात्रय आहे. तोच द्वैतरूप होऊन, प्रेमानंद भोगण्यासाठी प्रेमानंदाचा खेळ प्रगट करीत असतो रे !॥३॥


पद २३३३

<B>भक्तजनाची वाहतो चिंता ॥ भक्ताभिमानी ॥धृ॥</B>
आपल्या भक्तांची तो दत्तात्रय सद्गुरू सर्व काळजी घेतच असतो. तो भक्तांचा स्वाभिमान बाळगणारा, भक्तांवर प्रेम करणारा, अपार प्रेमळ आहे! ॥धृ.॥ 

<B>द्वैताद्वैत कल्पित उभवुनी ॥ खेळ निरंजनीं ॥१॥</B>
तो दत्त सद्गुरू प्रेम भोगण्यासाठी मायामलरहित शुध्द अशा आपल्या आत्मस्वरूपाचे ठिकाणी द्वैत म्हणजे हा दृश्य जगविलास व अद्वैत म्हणजे आत्मा, असा द्वैत व अद्वैताचा कल्पित खोटा भासमात्र खेळ उभारून, आपल्या स्वरूपांत आपणच रमतो! ॥१॥  

<B>पाहतां पाहणें सद्‌गुरू विलसे ॥ जनीं आणि विजनीं ॥२॥</B>
पाहाणारा द्रष्टा, व त्याची पहाण्याची क्रिया. अशा पाहाता व पाहणे अशा दोन्ही रूपाने तो परमात्मस्वरूप सद्‌गुरू दत्त या जनांत व अरण्यांत असा सर्वत्र त्याचा तोच खेळत आहे. ॥२॥ 

<B>प्रेमावतार देव भक्त ॥ प्रगट दत्तभजनीं ।॥३॥</B>
तो दत्त प्रभू प्रेम भोगण्यासाठी, दत्तात्रय गुरूच्या भजनांत प्रत्यक्ष देव व भक्त रूपाने सहज स्फुरण पावून, प्रेमाचा अवतारच धारण करितो. ॥३॥


पद २३३४

<B>सहज मी गेलों सद्गुरुघरा ॥ जाहला द्वैताचा मातेरा ॥धृ॥ </B>
आत्मस्वरूपाची ओळख करून देणारे सद्‌गुरूचे घर हे ब्रह्मानंद प्राप्तीचे मूळ ठिकाण, गुरूभक्ताचे माहेरघरच आहे! अशा घरी मी सहज काही हेतु नसताना गेलो असता, त्या सद्गुरूच्या कृपानुग्रहाने 'मी निराळा, तू निराळा,' 'जग निराळे ब्रह्म निराळे', 'गुरू निराळा, शिष्य निराळा', अशा ह्या भेदभ्रमाचा नाशच झाला! म्हणजे द्वैतभाव नष्टच झाला !॥धृ॥

<B>तत्त्वमसीचें मर्म दावितां ॥ ठाव न उरला या संसारा ॥१॥ </B>
त्या सद्‌गुरूनी मला 'तत्त्वमसी'चे मर्म दाविले असता, याचा अर्थ 'ते, तू ब्रह्म आहेस.' अशा या महावाक्याचे रहस्य गुरूने मला समजावून सांगितले असता, डोळ्यापुढे दिसणारे सर्व दृश्य, 'जग', प्रपंच, देहव्यापार अशा ह्या भासमात्र खोट्या संसाराचा ठाव ठिकाणा राहिला नाही. ॥१॥  


<B>ब्रह्मसागरीं विश्वविलास ॥ स्वानंदास्तव होई उभारा ॥२॥ </B>
एकपणांत त्या परमात्मा स्वरूप सद्‌गुरूस आपला आनंद भोगता येईना! म्हणून तो स्वानंद भोगण्यासाठी, जसे सागरावर पाण्याच्या लहरी उठतात, खेळतात व शेवटी त्या सागरांतच निमतात, त्या लहरीत पाण्यावांचून दुसरे काहीच नसते; तसे ब्रह्मसागरांवर ही जगरूपी लहरी स्फुरणमात्रे सहज उठविली॥२॥ 

<B>दत्तावधूत स्वानंदाचा ॥ प्रेमास्तव विश्वपसारा ॥३॥</B>
म्हणजे परमात्मा स्वरूप सद्‌गुरू बालमुकुंदाच्या आत्मानंदाचा, प्रेम भोगण्यासाठी हा जगाचा अवाढव्य विस्तार सहज प्रगट झाला आहे! याचा मला अनुभव आल्याने मी नित्य गुरूप्रेमरसाची गोडी चाखतो !॥३॥


पद २३३५

<B>अंतर्बाह्य दत्तमय जाहलें ॥धृ॥</B>
गुरुकृपे माझी अशी स्थिति झाली की, माझ्या या देहांत व बाहेर दृश्य जगांत असे सर्वत्र दत्तमय झाले! ॥धृ.॥ 

<B>सत्यज्ञानानंत आत्मस्वरूप ॥ विश्वरूपें प्रगटलें ॥१॥</B>
सत्य स्वरूप, ज्ञान स्वरूप व अनंत म्हणजे ज्याचा अंत लागत नाही असे असीम स्वरूप, अशा तिन्ही लक्षणांनी युक्त असे आत्मस्वरूप हेच जगरूपाने प्रगट झाले आहे, असा मला अनुभव आला! ॥१॥  

<B>निजप्रेमास्तव भोग्य भोक्ता ॥ भोगानंत उदेलें ॥२॥ </B>
प्रेमानंद भोगण्यासाठी भोग्य म्हणजे ज्याचा उपभोग घ्यावयाचा ती वस्तु व भोक्ता तो दत्त प्रभू झाल्यामुळे सहज अनेक प्रकारचे सुखदुःख भोग, शब्द, स्पर्श, रूप, रस व गंध असे या पंच विषयांचे भोग प्रगट झाले! असा तो दत्त प्रभू या जगात 'भोग्य-भोक्ता-भोग', त्रिपुटी रूपाने तोच नटलेला आहे ॥२॥ 

<B>अखंडैक्य असतां अनेक ॥ दत्तप्रेममासले ॥३॥

<B>तो दत्तप्रभू सदा ऐक्यरूपच असताना जड व चैतन्यांत अनेक नामरूपात्मक असा अनंत रूप झाला! जगात हा जो अनंत नामरूपात्मक विस्तार झाला आहे तर निरनिराळे आकार असलेली अनेक सगुण रूपे म्हणजे हे दत्तात्रय गुरूच्या प्रेमाचे नमुनेच आहेत. ॥३॥</B>
पद २३३६

<B>अंतर्बाह्य सद्गुरु भरला ॥ नाहीं मीपणा ठाव रे ॥धृ॥</B>
आपल्या या देहांत, हृदयांत तसेच बाहेर दृश्य जगांत असा सर्वत्र आत्मा हाच सद्‌गुरू ओतप्रोत भरला आहे. तर अशा सर्वव्यापक आत्मस्वरूपा ठिकाणी, "मीच देह आहे; मीच कर्ता भोक्ता आहे", अशा खोट्या देहाभिमानाचा पत्ताच नाही रे.॥धृ.॥

<B>सत्ता स्फूर्ति सद्गुरुमूर्ति ॥ साक्षी भावाभाव रे ॥१॥  </B>
सत्ताच ब्रह्माचे शिवरूप आहे. त्यांत उठणारी स्फूर्ति (शक्ति) असे शिवशक्ति स्वरूप, सहज स्फुरण पावलेले हे दृश्य जग हीच सद्‌गुरूची सगुण मूर्ति होय. सद्‌गुरू स्वरूप अथवा आत्मस्वरूप हे भाव व अभाव असणे व नसणे किंवा आहे वा नाही, ही दोन्ही मायेची रूपे आहेत. दोन्हीस साक्षी सद्‌गुरू आहे. ॥१॥  

<B>ब्रह्मानंद विश्वछंद ॥ मायाविलास वावरे ॥२॥</B>
ब्रह्मानंदांत रमणे हाच जगाचा छंद आहे! हे जग नित्य ब्रह्मानंदांतच खेळते! त्या प्रभूस प्रेमानंद भोगण्याची उत्कट इच्छा असल्याने त्याने जगखेळ उभारिला आहे. म्हणजे तो स्वतः जगरूप झाला आहे. हा त्या प्रभूचा प्रेम विलास आहे! वास्तविक त्या स्वरूपा ठिकाणी खोट्या मायेचा खेळ व्यर्थच भासतो रे! मायेचा विलास भ्रांत दृष्टीला अज्ञान व खोटा संसार विस्तार दाखवितो." ॥२॥ 

<B>विश्वानंत नित्यमुक्त ॥ प्रेमळ दत्तभाव रे ॥३॥</B>
अमर्याद असे हे जग सदा ब्रह्मानंद स्थितीतच राहून खेळते! प्रेमळ अशा परमात्मा स्वरूप दत्तात्रय गुरूचा प्रेम आवड, प्रेमानंद भोगण्याचा मूळ स्वभावच आहे! म्हणून तो स्वतः जगरूप होऊन, प्रेमानंदाने खेळत आहे! तर तूहि गुरुप्रेमसुख भोग !॥३॥


पद २३३७

<B>मीपणा अर्पितां सद्‌गुरुपायीं ॥ नाहीं चिंता उरली कांहीं ॥धृ॥ </B>
माझी स्त्री, संपत्ति, पुत्रवगैरे संबंधी अभिमान बाळगणे, असा हा माझा 'मी पणा' सद्गुरू बालमुकुंदाच्या पायांवर अर्पण केला असता, मला या संसाराची, परमार्थाची बगैरे कोणतीच चिंता उरली नाही.॥धृ.॥ 

<B>तनुमनधनाशा टाकितां ॥ भरला सद्‌गुरु दिशा दाही ॥१॥ </B>
शरीर, मन व संपत्ति ही आपली नव्हेत! ती सद्गुरूचीच आहे, हे मी जाणून, त्याची पूर्ण आसक्ति काढून टाकिली असता, मला आत्मा हाच सद्गुरू दाही दिशांना सर्वत्र ओतप्रोत भरलेला आहे, अम्मा अनुभव आला! ॥१॥  

<B>अजरामर मज केलें गुरूनें ।॥ नेउनी मजला माझ्या ठायीं ॥२॥ </B>
सद्गुरूने मला हाती घरून, माझ्या आत्मस्वरूपाठिकाणी नेऊन, मला अजरामर केले! मला अमरपदाची प्राप्ति करून दिली ।॥२॥

<B>सत्यज्ञानानंत दत्तावधूत ॥ बुडविलें अखंड प्रेमडोहीं ॥३॥</B>
सत्यस्वरूप, ज्ञानस्वरूप व अनंत म्हणजे ज्याचा शोध लाविता येत नाही, असे अमर्याद स्वरूप. अशा ह्या तिन्ही लक्षणांनी युक्त असा परमात्माच माझा सद्‌गुरू बालमुकुंद अतिप्रेमळ आहे! अशा त्या सद्गुरूने मला शुध्द प्रेमरूपी अशा स्वरूपडोहात पूर्णपणे बुडवून एकरूपच करून टाकिले !॥३॥


पद २३३८

<B>अवधूतचरणाचा महिमा ॥ भक्त भोगी स्वात्मारामा ॥धृ॥</B>
सद्‌गुरू दत्तात्रयाच्या पायांची थोरवी अथवा श्रेष्ठत्व असे आहे की.... मक्त सद्‌गुरूच्या पायी एकनिष्ठ भावनेने शरण गेला असता, गुरूच्या कृपेमुळे आपला आत्मा हाच देव आहे हे अनुभवाने जाणून, तो भक्त आपला आत्मानंद, प्रेमसुख याचा नित्य उपभोग घेत असतो !॥धृ.॥ 

<B>अभय वचनें मुक्तचि केलें ।॥ हरुनी माझ्या कर्माकर्मा ॥१॥ </B>
मी गुरूपायी शरण गेलो असता, "पुत्रा, भिऊ नकोस! मी तुझा सतत पाठीराखा आहे !" असे गुरूने मला अभयवचन देऊन, माझ्या कर्माकर्माचा म्हणजे ... शास्त्रविहित पुण्य कर्म व शास्त्रांनी मनाई केलेले निषिध्द कर्म; पापकर्म, अशी पुण्य व पाप कर्मे नाहीशी करून, कर्तेपणाचा देहाभिमान नष्ट करून, माझी जीवदशा नाहीशी करून टाकिल्यामुळे गुरूने मला ब्रह्मच केले! त्यामुळे आता मला विधिनिषेध कर्मे बाधीत होत नाहीत. ती सर्व ब्रह्मार्पित होतात! ॥१॥  

<B>स्वरूपसुख सहज दिधलें ।॥ मिथ्या करुनी रूपनामा ॥२॥</B>
अशा प्रकारे गुरूने हा देह व या देहाचे ठेविलेले नाव, असे रूपनाम खोटे करून म्हणजे 'मी देह आहे' हा मायाभ्रम नष्ट करून, मी कांहीहि प्रयत्न न करिता सहज आत्मस्वरूपाचे अखंड सुख प्राप्त करून दिले॥२॥ 

<B>मुक्त विश्व दावुनी नयनीं ॥ दिधला अखंड दत्तप्रेमा ॥३॥</B>
आणि तसेच हे दिसणारे दृश्य जगहि ब्रह्मच आहे; असे ज्ञानदृष्टीने मला दाखवून, समरसानुभव देऊन अखंड दत्तप्रेमा दिला. ॥३॥


पद २३३९

<B>अद्भुत चरणाची गोडी ॥ भवभय समूळ खंडी ॥धृ॥ </B>
सद्गुरूस शरण जाऊन त्याच्या चरण सेवेची गोडी लागली असता, म्हणजे सद्‌गुरूचे ध्यान, त्याचेच चिंतन, त्याचाच सहवास मनांत नित्य घोळत राहणे अशी गुरूवर प्रेमप्रीति जडली असता, संसारातील दुःखे, संकटे, मरणभय, व्याधि वगैरेची भीति सद्‌गुरूकृपे मुळासकट तोडली जाते. भक्त निर्भय व निश्चिंत होतो! असा गुरूचरणांचा महिमा अगाध आहे! ॥ धृ.॥ 

<B>विषय वासना सहज मावळे ॥ द्वैताद्वैतबंधन तोडी ॥१॥  </B>
तसेच सद्गुरूचरणांची गोडी लागल्याने शब्द, स्पर्श, रूप, रस, गंध या पंच विषयसुख भोगण्याची इच्छा सहजच नाहीशी होते! द्वैत म्हणजे हा दृश्य जगविलास व अद्वैत म्हणजे आत्मा तर हे जग निराळे, आत्मा निराळा आहे असे मानणे. ह्या भेदाचे मायाबंधन तोडले गेले! भेदच अभेदरूप होतो! ॥१॥  

<B>जन्ममरण निवारुनी ॥ निजानंद नित्य वाढी ॥२॥</B>
सद्गुरू हा भक्तांचा दुःखद जन्ममरण फेरा नाहीसा करून, त्याला आत्मानंदाचे भोजन देतो! म्हणजे आत्मानंदाची पूर्ण तृप्तता करून देतो. ॥२॥ 

<B>सहजानंदीं रमतो दत्त ॥ सहज नित्य प्रेमप्रौढी ॥३॥</B>
हा पंत गुरुकृपेमुळे निर्विकार, निर्विषय, त्रिपुटीरहित सद्‌गुरू प्रेमसुख भोगणे, ह्या सहजानंदांत (सहजस्थितीत) आनंदाने रमतो! त्यामुळे मला अनायासे गुरुप्रेमाचा थोर लाभ झाला! मी नित्य दत्तगुरूप्रेमरसाची गोडी चाखतो !॥३॥


पद २३४०

<B>भजतां अवधूता ॥ मावळली सर्व चिंता ॥धृ॥</B>
मी एकनिष्ठ भावनेने सद्‌गुरू दत्तात्रयाची भक्ति केली असता, माझी प्रपंच, परमार्थाची सर्व चिंता नाहीशीच झाली! मी पूर्ण शांतच झालो! ॥ धृ.॥ 

<B>आपुला म्हणवुनी पदरीं घेतलें ।॥ धन्य केलें भक्ता ॥१॥ </B>
सद्‌गुरूने मला आपुला म्हणवून, म्हणजे ... "आता तू माझा पुत्र झालास! तुझी सर्व जबाबदारी मी माझ्या शिरावर घेतली आहे !" असे मला अभयवचन देऊन, गुरूने आपल्या आश्रयास ठेविले! आणि या पंत दासास धन्य केले! ॥१॥  

<B>स्वरूपसुख अनुभवा आणिलें ॥ नाहीं कर्ता भोक्ता ॥२॥ </B>
अशा प्रकारे गुरूने मला आत्मस्वरूपाचे अखंड सुख माझ्या अनुभवास आणून दिले! त्यामुळे "मीच कार्य कर्ता आहे, मीच विषयांचा उपभोक्ता आहे", असा खोटा देहाभिमान माझ्या ठायी राहिला नाही. ॥२॥ 

<B>शिष्य सद्‌गुरु प्रेमस्वरूप ॥ नित्य भजू दत्ता ॥३॥</B>
शिष्य व सद्‌गुरू हे सापेक्ष आहेत. एकाच काठीची दोन टोके, काठी एकच असे ऐक्यरूपच आहेत. परंतु शिष्य व सद्‌गुरू असे हे द्वैतरूप हे प्रेममय असे सगुण स्वरूपच आहे, प्रेमानंद भोगण्यासाठी तो दत्त प्रभूच स्वतः आपल्या एकांगावर सद्‌गुरू व शिष्य असा झाला आहे! म्हणून त्या दत्तात्रय गुरूची आम्ही नित्य भक्ति करून, गुरुप्रेमसुख भोगू !॥३॥


पद २३४१

<B>प्रेमळ दत्तजननी रे ॥ नित्य गाऊं आम्ही भजनी रे ॥धृ॥ </B>
प्रेममय अंतःकरणाची अशी प्रेमळ दत्तात्रय गुरुमाऊली आहे रे! त्या गुरुमाऊलीच्या भजनानंदात आम्ही नित्य रंगून, त्या दत्तगुरूची स्तुति स्तोत्रे गाऊ रे! ।॥धृ.॥ 

<B>प्रेमास्तव दाउनी द्वैता ॥ खेळ नित्य निरंजनीं रे ॥१॥</B>
तो दत्तप्रभू आपला प्रेमानंद भोगण्यासाठी अनेक नामरूपात्मक असा जगाचा द्वैत खेळ दाखवून, हा असा भिन्नपणाचा खेळ आपल्या माया मलरहित शुध्द अशा आत्मस्वरूपांतच नित्य प्रगट करीत असतो रे ॥१॥  

<B>मीपण टाकुनी पाहूं जातां ॥ सद्गुरु जनीं विजनीं रे ॥२॥ </B>
"मीच देह आहे, मीच कर्ता आहे", असा खोटा देहाभिमान, याचा त्याग करून, पाहू गेले असता, तो सद्गुरू दत्त परमात्मा लोकांत व अरण्यात असा सर्वत्र व्यापलेला अनुभवास येतो रे! ॥२॥ 

<B>दत्तावधूत तरणि उदेला ॥ नाहीं दिनरजनी रे ॥३॥</B>
माझा दत्तावतारी सद्गुरू बालमुकुंद हाच आत्मसूर्य माझ्या हृदयांत प्रकाशित झाला! त्यामुळे जसे सूर्यास रात्र व दिवस माहीत नाहीत, तो सूर्य सदा प्रकाशतपच असतो! त्याप्रमाणे आत्मसूर्याठिकाणी ज्ञान व अज्ञान ही दोन्ही नाहीत, हे मी जाणून दत्तगुरूचे प्रेमसुख नित्य भोगीत असतो रे !॥३॥


पद २३४२

<B>मोहसागर अलंघ्य बापा ॥ सावध हो मानवा ॥धृ॥ </B>
अरे बापा! या संसारांतील मोह अगर आसक्ति असणे, असा हा मोह या जीवाला अमांत पाडतो! कांही सुचू देत नाही. आपणांस अमुक वस्तु पाहिजे, त्याच्या प्राप्तिसाठी मोठा हव्यास उत्पन्न होतो! त्याच्या ओढा लागून राहातो. तसेच आपण ज्या वेळेस दुसऱ्यावर प्रेम करितो, त्या वेळेस केवळ शुध्द शुध्द प्रेम, निर्हतुक प्रेम करावे याकडे लक्ष न देता, स्वार्थ बुध्दीने प्रेम करीत असतो. हे प्रेमाचे बिघडलेले स्वरूप, यासच मोह म्हणतात, हा मोहरूपी समुद्र ओलांडण्यास फारच कठीण आहे! न ओलांडता येण्यासारखा असा दुस्तर आहे! तर हे भल्या माणसा! या मोहापासून जागृत राहा !॥धृ.॥ 

<B>दीर्घ साधन करितां अघटित ॥ देवा दानवा ॥१॥</B>
पुष्कळ काळपर्यंत, अगणित वर्षेपर्यंत आपले ध्येय साध्य करण्यासाठी देवांनी तसेच राक्षसांनी प्रदीर्घ साधना, तपश्चर्या करूनहि हा मोह 'अघटित' म्हणजे साध्य न होणारा असा असल्याने, या मोहाने देव, मानव, राक्षस, ऋषि, मुनी आदिंना पछाडून सोडले आहे! ते मोहाधीनच झालेले आहेत. या मोहाने, या शत्रूने बहुतेक सर्वांनाच जर्जर करून सोडिले आहे! ॥१॥  

<B>कर्मोपासना योग साधुनी ॥ मुक्तीची वानवा ॥२॥ </B>
तसेच कर्म म्हणजे विधियुक्त वेदोक्त कर्म आचरणे उपासना म्हणजे ध्येय प्राप्तिसाठी एकाच देवतेची षोडशोपचार पूजा अर्चा, आराधना करणे असे कर्म व उपासना करणे. त्याच प्रमाणे मंत्र योग, लय योग, हटयोग, राजयोग, शिवयोग वगैरे अनेक योग अभ्यास करून, तो साध्य करूनहि अशा साधकांस मोक्ष प्राप्ति झाली नाही. त्यांना मोक्षसुखाची (अखंड सुखाची) कमतरताच पडली! असे साधक ही इच्छा धरून, साधना करून मोहविवश झालेत. ॥२॥ 

<B>दत्तावधूतचरणीं शांति ॥ प्रेमा नित्य नवा ॥३॥</B>
तर आपणांस आत्मशांति मिळावी, मोह, लोभ वगैरे षड्रिपूंची हकालपट्टी करावयाची असेल तर, दत्तावतारी सद्‌गुरू बालमुकुंदाच्या पायी शरण जावे! तो समर्थ सद्‌गुरू तुम्हाला आत्मशांति देईलच! आणि शिवाय त्या सद्गुरूच्या कृपेने नित्य नवा नवा प्रेमानंद भोगावयास मिळेल. ॥३॥


पद २३४३

<B>मंत्रमय जाहलें ॥ विश्व सर्व मंत्ररूपें दिसलें ॥धृ॥</B>
सद्गुरू बालमुकुंदाने या दत्त संप्रदायाचा शक्तियुक्त अक्षरे असा ॐ नमः शिवाय हा सहा अक्षरांचा मंत्र मला दिला! ॐ नमः शिवाय म्हणजे... ॐ = स्फुरणादि सर्व चराचर + नमः = ऐक्य+शिवाय = अवधूत एकमेवाद्वितीय ब्रह्म. (एकपणाविरहित एक असे ब्रह्म) असा या मंत्राचा अर्थ होतो. या मंत्राचा नित्य जप केल्याने माझी आंत बाहेर सर्वत्र मंत्रमय अशी स्थिति झाली! त्यामुळे मला हे दृश्य जग सुध्दा मंत्ररूपाने दिसले! ॥ धृ.॥ 

<B>ॐकारारूढ सर्व विश्व हें ॥ शिवस्वरूपीं रमलें ॥१॥  </B>
हे सर्व जग ॐकारारूढ आहे. म्हणजे ॐ हा शब्द परब्रह्मवाचक आहे. यालाच प्रणव अथवा ब्रह्म म्हणतात. तर अशा ब्रह्मस्वरूप वाहनावर हे जग आपल्या ब्रह्मस्वरूपांतच आनंदाने रममाण झाले आहे. ॥१॥  

<B>नोहे व्यवहार नमस्कार ॥ सद्गुरुपदीं कळलें ॥२॥ </B>
सद्‌गुरू बालमुकुंदाच्या पायांवर मी मस्तक ठेवून नमस्कार म्हणजे पूर्णपणे ममत्व टाकणे, हाच गुरुपायी नमस्कार करणे आहे! असा मी गुरुला नमस्कार केला असता, गुरूने माझा मीपणाच नाहीसा केला! त्यामुळे या जगातील व्यवहार म्हणजे देह, गेह (घरदार), जग वगैरे भावना नसून हे दिसते ते सर्व ब्रह्मच आहे, हे मला कळून चुकले. ॥२॥ 

<B>सदाशिव दत्तस्वरूपीं ॥ प्रेम उचंबळलें ॥३॥</B>
सदा कल्याणस्वरूप अशा दत्तस्वरूपांत (आत्मस्वरूपांत) हे जग सहज स्फुरण पावून, शिवशक्ति रूपाने नटून सहज खेळत आहे. हे जग म्हणजे प्रभूच्या प्रेमाचा आविष्कार आहे. हे मी अनुभवाने जाणून घेतल्याने माझ्या हृदयांत स्वस्वरूप प्राप्तीचे आत्मनिष्ठ शुध्द प्रेम उचंबळून आले. ॥३॥


पद २३४४

<B>पहा पहा रे दत्त माझा ॥ विश्वरूपें नटतो ॥धृ॥ </B>
जरा ज्ञान दृष्टीने पहा तर खरे! अरे, माझा दत्तात्रय गुरू, हा परमात्मा प्रेमानंद भोगण्यासाठी स्वतः जगरूपाने नटतो !॥धृ.॥ 

<B>सत्यज्ञानानंत त्रिगुणात्मक ॥ निर्गुण सगुण तो ॥१॥ </B>
सत्यस्वरूप, ज्ञानस्वरूप व अनंत म्हणजे अमर्याद स्वरूप, अशा तिन्ही लक्षणांनी युक्त असे परमात्म स्वरूप हे सत्त्व- रज व तमोगुण अशा तिन्ही गुणांनी युक्त व पंचमहाभूते मिळून अशी अष्टधा प्रकृति हे जग सगुण साकार रूपाने विस्तार पावून प्रगट झाले आहे! निर्गुण म्हणजे गुणरहित, निर्विकार, निराकार असा असतांना तो परमात्मा स्वतः नाम, रूप, गुण संपन्न असा साकार रूप झाला! ॥१॥  

<B>उत्पत्तिस्थिति- लयरूपें हा ॥ त्रिभुवनीं विलसतो ॥२॥ </B>
तो दत्त परमात्मा उत्पन्न होणे, राहणे व नाश पावणे अशा या जगाच्या तीन अवस्था आहेत. तशाच आपल्या देहाच्याहि ह्या तीन स्थिति आहेत. या तीन अवस्थारूपाने हा दत्तप्रभू स्वर्ग, मृत्यु व पाताळ अशा तिन्ही लोकांत, अखिल ब्रह्मांडांत आनंदाने खेळतो॥२॥ 

<B>प्रेमभरें दत्त विश्व होउनी ॥ स्वानंदीं खेळतो ॥३॥</B>
अशा प्रकारे प्रेमाच्या भरांत प्रेमानंद भोगण्यासाठी हा दत्त परमात्मा स्वतः जगरूप होऊन, तो आपल्या आत्मानंदात आपणच रमून, प्रेमानंदाने खेळत आहे! तो दत्त निराळा, हे जग निराळे असा त्याच्या ठिकाणी भेद नाही. ॥३॥


पद २३४५

<B>अल्पमती मी केवीं भजूं ।॥ सद्‌गुरु अनंता ॥धृ॥ </B>
ज्याचा शोध लाबिता येत नाही; अशा सर्वव्यापक परमात्मस्वरूप हे सद्गुरू दत्तात्रया, मी मंदबुध्दीचा असा मंदाधिकारी आहे. तू तर माझ्या या देहात, हृदयात व बाहेर दृश्य जगात असा सर्वत्र ओतप्रोत भरलेला आहेस. तर मी तुझी कोठे व कशी भक्ति करू ? हे मला काहीही कळत नाही. ॥ धृ.॥ 

<B>केवीं टिटवी समुद्र आटवी ॥ सत्यज्ञानानंता ॥१॥</B>
सत्य स्वरूप, ज्ञानस्वरूप व अनंत म्हणजे अमर्याद असे स्वरूप अशा या तिन्ही लक्षणांनी युक्त, सर्वव्यापक अशा परमात्मस्वरूप हे दत्तात्रया! अमर्याद, अथांग असा महासागर टिटवी आपल्या चोचीने उपसून कोरडा कशी करू शकेल ? अर्थात ही गोष्ट अगदी अशक्य आहे! तुझ्या कृपेवांचून तुझा शोध मला लागणार नाही. स्वरूप दर्शन होणार नाही. ॥१॥  

<B>बिंदुमाजीं सिंधु न मावे ॥ जाणसी अवधूता ॥२॥</B>
हे दत्तात्रया! पाण्याच्या एका थेंबामध्ये समुद्र मावेल काय ? ही गोष्ट अगदीच अशक्य आहे! तर त्या पाण्याच्या थेंबाला, अशा मला तू सागरांत मिळवून घेशील तर हा थेंब तुझ्या स्वरूपी समरस होईल! हे सर्व तू जाणतोसच. ॥२॥ 

<B>दीन पामर पडलों चरणीं ।॥ देई प्रेम दत्ता ॥३॥</B>
अतिनम्र तुला शरण आलेला असा दीन व क्षुद्र असा मी तुझा दास आहे! मी तुझ्या पायांवर मस्तक ठेवून, तुझ्या आश्रयाखाली स्वस्थ पडून राहिलो आहे! तर मला तुझे आत्मनिष्ठ शुध्द प्रेम दे! यावांचून मी तुजजवळ दुसरे काहीहि मागत नाही. ॥३॥


पद २३४६

<B>निराकार निर्गुण स्वरूप ॥ केवीं करूं भक्ति ॥धृ॥</B>
हे सद्‌गुरू दत्तात्रया! आकाररहित व गुणरहित असे तुझे निर्विकार स्वरूप आहे. तर अशा तुझ्या ह्या व्यापक स्वरूपाची मी तुझी भक्ती कशी करू ?॥धृ.॥ 

<B>व्यक्ताव्यक्त स्वरूप तुझें ॥ काय कल्पूं मूर्ति ॥१॥</B>
हे सद्‌गुरू तुझे स्वरूप व्यक्ताव्यक्त आहे! म्हणजे प्रगट व गुप्त; साकार व निराकार; किंवा दृश्य सगुणरूप निर्गुण बह्मरूप असे, व्यक्त व अव्यक्त तुझे स्वरूप आहे. मग तुझ्या अशा अनिर्वचनीय स्वरूपाठिकाणी सगुण मूर्तिची मी काय म्हणून कल्पना करू ? तर करिता येत नाही. ॥१॥  

<B>सर्वाधिष्ठान सर्व साक्षी ॥ तूंचि सत्ता स्फूर्ति ॥२॥</B>
सर्वाचे राहाण्याचे स्थान असा तू सर्वव्यापक परमात्माच आहेस. तसेच सर्व काही पाहाणारा अशा ब्रह्माचे शिवरूप, त्यात उठणारी स्फूर्ती म्हणजे शक्ती असा शिव शक्तीस्वरूप जगरूप तूच झालेला आहेस. हे जग तुझ्याहून निराळे नाही. ॥२॥ 

<B>थकलों भागलों पायीं पडलों ॥ दत्तप्रेमप्रीति ॥३॥</B>
हे दत्त प्रभू, तुझ्या स्वरूपाचा शोध लागावा म्हणून खूप प्रयत्न करून थकून गेलो! फार श्रमलो! पण तुझ्या स्वरूपाचा अंत लागत नाही! मन, बुध्दी, वाणीस तुझे स्वरूप कळत नाही. तू अनाकळ असा आहेस. तू जसा असशील तसा ऐस! मी जसा आहे तसाच तुझ्या पायी वंदन करितो! मात्र मला दत्तात्रय गुरूच्या (तुझ्या) शुध्द प्रेमाची फार आवड आहे! तर मला फक्त तुझे प्रेम प्रदान कर! दुसरे मला काहीही नको! ॥३॥


पद २३४७

<B>देई भिक्षा सद्गुरुदीक्षा ॥ नित्य प्रेमपान ॥धृ॥</B>
आत्मस्वरूपाची ओळख करून देणाऱ्या हे सद्‌गुरू बालमुकुंदा! मी तुला शरण आलो आहे तर, तुझी दीक्षा ही मिक्षा मला दे! म्हणजे मला तुझा अनुग्रहित शिष्य कर! मला तुझा आत्मप्राप्तीचा मार्ग दाखव, मला तुझे शुध्द प्रेम नित्य पाज. ॥५. ॥ 

<B>नलगे जन सदा निरंजन ॥ निजभक्तिदान ॥१॥</B>
हे सद्‌गुरू! मला हा सामान्य विषयी लोकाचा संग नको! तर मला निरंतर झुच्द अद्वैत अशा आत्मस्वरूपात आनंदाने खेळव! आणि "सहज खेळ, कृत्रिम विलास चालला आहे, यात सहजी समरस होणेची मक्ती" अशा अभेद मक्तीचे दान मला दे! ॥१॥  

<B>शुद्ध विरति अनन्य भक्ति ॥ अखंड गुरुध्यान ॥२॥</B>
तसेच मायामलरहीत असे शुध्द पारमार्थिक वैराग्य आणि सर्वत्र आपले स्वरूप पाहणे, अशी आत्मनिष्ठ भक्ती, निरंतर गुरूचे ध्यान, चिंतन यात रमणे, असे दान अगर भिक्षा मला दे! ॥२॥ 

<B>सत्यज्ञानानंत दत्तावधूत ॥ नित्यानंद भजन ॥३॥</B>
सत्यस्वरूप, ज्ञानस्वरूप व अनंत म्हणजे अमर्याद स्वरूप अशा ह्या तिन्ही लक्षणांनी युक्त असा परमात्मा असा तू माझा श्रेष्ठ सद्‌गुरू बालमुकुंद आहेस. तू मला तुझ्या भजनानंदात रमवून, अखंड आनंद अथवा ब्रह्मानंद प्रदान कर !॥३॥


पद २३४८

<B>प्रेमळ तूं आई ॥ सद्‌गुरु ॥ पडलों तुझें पायीं ॥धृ॥ </B>
हे सद्गुरू दत्तात्रया! मी तुझ्या पायांवर मस्तक ठेवून, तेथे तुझ्या आश्रयाखाली राहून, तुजवर पूर्ण हवाला घालून, स्वस्थ पडून राहिलो आहे! तू प्रेममय अंतःकरणाची अशी माझी प्रेमळ गुरुमाऊलीच आहेच !॥धृ.॥

<B>तुजविणें त्राता न दिसे कोणी ॥ धुंडिता दिशा दाही ॥१॥ </B>
हे सद्‌गुरू दत्ता! दाही दिशांना असे सर्वत्र शोध करून पाहू गेलो असता, तुझ्यावाचून या जगात दुसरा रक्षण करणारा असा समर्थ कोणीही दिसत नाही! तर सर्व जगात तूच असा समर्थ आहेस! ॥१॥  

<B>त्रिभुवनसाक्षी मजला रक्षीं ॥ मागणें न कांहीं ॥२॥ </B>
स्वर्ग, मृत्यु व पाताळ या तिन्ही लोकांचा, सर्व जगाचा द्रष्टा, सर्व काही पाहाणारा, सर्व काही जाणणारा असा सर्वसाक्षी तूच परमात्मा आहेस! तेव्हा तूच माझे नित्य रक्षण कर! दुसरे मी काहीही तुजजवळ मागत नाही. ॥२॥ 

<B>भक्तवत्सला दत्त प्रेमळा ॥ निजधामा नेईं ॥३॥</B>
भक्तांचा पाठीराखा, प्रेमळ अंतःकरणाच्या, अशा हे दत्तगुरु प्रेमळा! माझे मायाबंधन तोडून, मला आत्मघरी म्हणजे स्वस्वरूपा ठिकाणी हाती धरून ने! ही नम्र प्रार्थना! ॥३॥


पद २३४९

<B>नश्वर संसृति पाहुनी ही ॥ मोह पीडा भारी ॥ तारीं तारीं नरहरी ॥धृ॥</B>
हे नरसिंह सरस्वती सद्‌गुरू दत्तात्रया! हा प्रपंच, हा देह, हे जग असा हा संसार नाशवंतच आहे याचा मला अनुभव आला. या संसारात, पुत्रमोह, स्त्रीमोह, धनमोह, असा अनेक प्रकाराचा मोह, ही आसक्ती जीवाला फार दुःख, त्रास देणारी आहे! हे दत्तप्रभू! मला दुखःद संसारातून उध्दरून ने! माझा मायाश्रम दूर करून मला मुक्त कर! ॥धृ.॥ 

<B>क्षणभंगुर हैं जीवित असुनी ॥ दीर्घ कष्टकारी ॥ नाहीं निजशांति तिळभरी ॥१॥ </B>
हे जीवन अगदी अल्पकाळातच नाश पावणारे, पाण्यावरील बुडबुड्याप्रमाणे क्षणभंगुरच आहे! असे असून हे जीवन आपल्या आयुष्यात पुष्कळ काळपर्यंत दुःख, त्रास देणारे कष्टकारकच आहे! या संसारात जीवन जगत असताना एक तीळभर सुध्दा आत्मशांती मिळत नाही.॥१॥  

<B>जन्मस्थितीं मृतीं एकला ॥ मोहजाल भारी ॥ व्यर्थ श्रमतो येरझारीं ॥२॥ </B>
हे दत्ता, जन्म स्थितीत मी एकटाच असतो व मरण स्थितीतहि मी माझा एकटाच असतो! विचार दृष्टीने पाहू गेलो असता येथे माझा कोणाशीही संबंध नाही. मोहभ्रमात पाडणारे येथील हे नाते खोटेच आहे. तर येथे मी स्त्री, पुत्र, धन, घरदार, आप्तइष्ट वगैरेच्या अतिशय मोठ्या अशा मोहरूपी जाळ्यात अडकून पडलो. मोहाधीन होऊन, वासनेमुळे जन्ममरण फेऱ्यात पडून मी व्यर्थ कष्टी होतो॥२॥ 

<B>सच्चिदानंदा दत्तावधूता ॥ प्रगटीं प्रेमलहरी ॥ लोळवीं नित्य संतद्वारीं ॥३॥</B>
अशी माझी मोहाधीन, मायिक स्थिती आहे. तर, सत्यस्वरूप, ज्ञानस्वरूप व आनंदस्वरूप अशा तिन्ही लक्षणांनी युक्त परमात्मास्वरूप माझ्या सद्‌गुरू बालमुकुंदा, माझ्या हृदयात आत्मनिष्ठ शुध्द प्रेमाची लहरी प्रगट कर आणि मला नित्य संत सज्जनांच्या दारात लोळव! ॥३॥


पद २३५०

<B>तुझिये द्वारीं आलों भिकारी ॥ निजप्रेम देई ॥धृ॥</B>
हे माझ्या परमात्मस्वरूप सद्‌गुरू बालमुकुंदा! मी तुझ्या अंगणात तुझ्याजवळ प्रेम भिक्षा मागणारा असा भिकारी आलो आहे. तर, हे सद्गुरू! मला "स्वस्वरूप प्राप्ती झाल्यावर हृदयात जे शुध्द प्रेम प्रगट होते, ते निजप्रेम अथवा आत्मनिष्ठ शुध्द प्रेम मला दान कर !॥धृ.॥ 

<B>नलगे भुक्ति नलगे मुक्ति ॥ चरणीं ठाव देईं ॥१॥</B>
हे सद्गुरू मला शब्द, स्पर्श, रूप, रस, व गंध हे पंचविषय भोग आहेत. हे विषय भोग सुख अथवा लौकिक सुख मला नको! तसेच मला मोक्षप्राप्तीचे सुखही नको! ही दोन्ही सुखे बंधनातच टाकणारी आहेत. मला तू तुझ्या पायापाशी आश्रय दे! तुझ्या चरणांपाशी सर्व सुख प्राप्त होते. म्हणून तुला सोडून कसलीच आशा करीत नाही! ॥१॥  

<B>बुडाला स्वार्थ आणि परमार्थ ॥ स्वानंद डोहीं ॥२॥</B>
अशी माझी निराश स्थिति झाल्यामुळे स्वार्थ म्हणजे आपला संसारी लाभ व परमार्थ म्हणजे... ईश्वर साधनरूप पुरुषार्थ, किंवा मोक्षासाठी प्रयत्न करणे. असा स्वार्थ व परमार्थ हे दोन्ही आत्मानंदरूपी डोहात बुडून नाहीसेच झाले! त्यामुळे केवळ शुध्द असे स्वरूप शिल्लक उरले! ॥२॥ 

<B>विश्वानंत दत्तावधूत ॥ प्रेम ठायीं ठायीं ॥३॥</B>
प्रेम भोगण्यासाठी अमर्याद, अफाट, अवाढव्य असा जगरूपी तो परमात्मा सद्‌गुरू बालमुकुंद झाला आहे! हे जग त्याच्याहून निराळे नाही. हे मी अनुभवाने जाणून, त्या सद्‌गुरूचे प्रेमसुख जागोजागी असे सर्वत्र भोगतो! मला प्रेमाची कमतरता पडत नाही. ॥३॥


पद २३५१

<B>स्वरूपीं मिळविलें ॥ गुरूनें ॥ मजला समूळ गिळिलें ॥धृ॥</B>
सद्गुरू दत्तात्रयाने मला पूर्णपणे गिळून टाकले! म्हणजे मीच कर्ता भोक्ता आहे, असा माझा देहाभिमान नाहींसा केला. ही जीवबुध्दि नष्ट करून त्याने मला आपल्या
आत्मस्वरूपांत समरस केले! ॥ धृ.॥ 

<B>सहज मी शरण जातां गुरूसी ॥ निजपदीं लोळविलें ॥१॥ </B>
मी सद्गुरूस सहज कांहीही हेतु नसताना शरण गेलो असतां, त्या गुरूने माझा हात धरून आपल्या पायांवर लोळविले! त्या चरणस्पर्शाने तूर्यातीत अवस्थेत, मूळ स्वरूपाठिकाणी मी गेलो! ॥१॥  

<B>तत्त्वमसीचा बोध प्रेरुनी ॥ स्वरूपीं खेळविलें ॥२॥ </B>
शरण गेल्यावर गुरूने मला तत्वमसी महावाक्याचा म्हणजे "तू ब्रह्मच आहेस" या बोधाचे स्पष्टीकरण करून, मला नित्य आत्मस्वरूपांत खेळविले म्हणजे... जागृत अवस्थेत कोणता ही व्यवहार घडला तरी माझी स्वरूप स्थिती ढळत नाही. ॥२॥ 

<B>प्रेमळमाय दत्त म्हणतां ॥ मजला आळविलें ॥३॥</B>
"तू माझी प्रेमळ अंतःकरणाची अशी दत्तगुरू माऊली आहेस, तुझ्या कृपेमुळे मी कृतकृत्य झालो! असे मी प्रेमाने सद्‌गुरूस म्हटले असतां, त्या गुरूमाऊलीने आपला शिष्य कृतार्थ झाला! म्हणून प्रेमाने गहिवरून मला कवटाळिले! हृदयांस धरून मला घट्ट मिठी मारली! त्यामूळे गुरूचे आत्मनिष्ठ शुध्द प्रेम माझ्या हृदयांत उफाळून वर येते! मी नित्य गुरुप्रेमसुख भोगतो! ॥३॥


पद २३५२

<B>धरिले सद्‌गुरुपाय ॥ चुकले आमुचे सर्व अपाय ॥धृ॥ </B>
आत्मस्वरूपाची ओळख करून देणाऱ्या अशा सद्‌गुरू बालमुकुंदास एकनिष्ठ भावनेने मी शरण जाऊन, त्यांच्या पाया पडून, त्यांचे पाय घट्ट धरिले असता, या भासमात्र संसारांतील दुःख, कष्ट, संकटे, व्याधी, जन्ममरणाचे फेरे वगैरे सर्व द्वैताची विपक्रि पूर्ण पणे नाहीशीच झाली! ॥धृ॥

<B>अहंममता समूळ निमाली ॥ देखियला निजठाय ॥१॥</B>
त्यामूळे "मी आहे व हे सर्व माझे आहेत" अशी मी व माझेपणाची प्रीति अशी ही अहंमता मूळासकटच नाहीशी झाली! त्यामूळे गुरुकृपेने मी सहज आपले स्वरूप ठिकाण पाहिले! म्हणजे आत्मारामाचे दर्शन घडले! ॥१॥  

<B>सद्‌गुरुरूप पाहतां नयनीं ॥ ध्याता ध्यान न ध्येय ॥२॥</B>
अशा प्रकारे ते सद्गुरू रूप म्हणजे आत्मस्वरूप ज्ञानदृष्टीने मी पाहिले असता त्या स्वरूपाचे ध्यान करणारा मी ध्याता आहे, व ध्यानाची क्रिया, तसेच ध्येय म्हणजे ज्याचे ध्यान करणाराचे ते स्वरूप अशी ही 'ध्याता- ध्यान-ध्येय' त्रिपुटी रहित स्वरूपच संचले गेले! असा मला अनुभव आला! ॥२॥ 

<B>प्रेमानंद दत्तावधूत ॥ भजतों सद्‌गुरुराय ॥३॥</B>
तो माझ्झा बालमुकुंद हा केवळ प्रेमानंद स्वरूपच आहे! तो प्रेमानंदाचा पुतळाच आहे! याचा मी अनुभव घेऊन, मुक्त झाल्यावरही त्या सद्गुरुराजाची नित्य भजन भक्ती करून गुरुप्रेमसुख नित्य भोगतो !॥३॥


पद २३५३

<B>चिद्विलासी कर्मे घडती ॥ नाहीं अहंममता ॥धृ॥</B>
ईच्छा शक्तीच्या जगरूपी प्रेम खेळांत या देहाकडून तसेच या जगात अनंत कर्ने, विधीनिषेध कर्मे सहज घडत असतांना आपल्या अनुभवास येतात. तो सद्‌गुरू परमात्मा या जगांत आला असता कर्म रचितो! परंतु, तो कर्म करून अकर्ता,भोग भोगून अभोक्ता असा सर्वांहून अलिप्त आहे! त्याच्या ठायी अहंता व ममता नाही. ॥धृ॥

<B>सहजानंदें सहज विनोदें ।॥ झाला कर्ता भोक्ता ॥१॥ </B>
तो परमात्मा स्वरूप सद्गुरू आपल्या मूळच्या स्वाभाविक आनंदाने अथवा ब्रह्मानंदाने सहज विनोदाने अर्थात प्रेमानंद भोगण्याच्या निमित्ताने तो प्रभू एकटा एकच असताना, कार्य करणारा कर्ता व विषय उपभोग घेणारा भोक्ता असा द्वैतरूप कर्ता व भोक्ता तो स्वतःच झाला आहे! ॥१॥  

<B>नाहीं विकार स्वानंदसागर ॥ आपण भोग्य भोक्ता ॥२॥ </B>
जरी तो परमात्मा असा द्वैतरूप झाला तरी, त्या सर्वव्यापक अशा ब्रह्मानंद सागरा ठिकाणी विकार भेद झाला नाही. त्याचे एकत्व मोडले गेले नाही. उपभोग घ्यावयाचा ती वस्तू भोग्य व तिचा उपभोग घेणारा भोक्ता. असा भोग्य व भोक्ता द्वैतरूप तो परमात्मा स्वतः आपणच झाला आहे तेथे भेद नाही! ॥२॥

<B>सत्यज्ञानानंत दत्तावधूत ॥ निजप्रेमदाता ॥३॥</B>
सत्यस्वरूप, ज्ञानस्वरूप व अनंत म्हणजे अमर्याद असे स्वरूप, अशा या तीन्ही लक्षणांनी युक्त असा केवळ ब्रह्मस्वरूपच असा माझा सद्‌गुरू बालमुकुंदच आहे! गुरुकृपे आत्मस्वरूपाची प्राप्ती झाल्यावर हृदयात जे आत्मनिष्ठ शुध्द प्रेम प्रकट होते, त्या निजप्रेमाचे दान देणारा असा उदार दाता तो माझा सद्‌गुरू बालमुकुंदच आहे! ॥३॥



पद २३५४

<B>विश्वस्वरूपें दत्त नटतो ॥ भक्त नाहीं दुजा ॥धृ॥ </B>
परमात्मस्वरूप दत्तात्रय गुरू हा प्रेमानंद भोगण्यासाठी मूळचा निर्गुणस्वरूप एकटा एकच असताना शिव शक्तिरूपाने जगरूप होऊन नटतो! मग या जगातील त्याचा भक्तहि त्या दत्तगुरुच्या स्वरूपाहून निराळा असा दुसरा कसा असू शकेल ?॥धृ॥

<B>जन्मस्थितिमृतिरूपें खेळतो ॥ पहा प्रेममौजा ॥१॥ </B>
तो दत्तपरमात्मा जन्मणे, राहणे व मरणे या तिन्ही अवस्थारूपाने आपण स्वतःच या जगात खेळत आहे. या जगातील प्रत्येक वस्तू, हा देह, सर्व प्राणीमात्र या सर्वांचा 'उत्पत्ति-स्थिति-लय' सतत होतच असतो. नाटकाप्रमाणे साक्षी भावाने हा जगरूपी नाटकाचा प्रेमखेळ याची मौज पडून आनंदाने राहा! = मीच देह आहे =, असा मीपणा धारण करून दुःखी होऊ नकोस! प्रेम मौज म्हणजे -- = गुरू व गुरूपुत्र या दोघांची गाढ प्रेम मिठी पाहून ऐक्य होणें, अशी प्रेम मौज गुरूघरची आहे! ॥१॥  

<B>नाहीं विकार सदा निर्विकार ॥ पहा प्रेमभाजा ॥२॥</B>
आत्मदृष्टीने पाहू गेले असता, कोठेच विकार नाही. विकार म्हणजे भेद किंवा अनेक नामरूपे असा द्वैत विकार नाही तर भेद विकार नसलेला असा मायामलरहित शुध्द स्वरूप सद्‌गुरू दत्तपरमात्माच सर्वत्र आहे. तो दत्तप्रभू, सहज स्फुरण पावून, पुरूष व प्रकृतिरूपाने पती पत्नी दांपत्यरूपाने अथवा गुरू व शिष्य रूपानें प्रेम भोगण्यासाठीच नटला आहे. ॥२॥ 

<B>दावुनी द्वैतशुद्धाद्वैत ॥ दत्तगुरुराजा ॥३॥</B>
हा परमात्मा दत्तगुरूराजा हा केवळ आपला प्रेमानंद भोगण्यासाठी; अनंत नामरूपात दिसणारे दृश्य जग दाखवून तो प्रभु माया लहरीत एकटे एकच सर्वव्यापक असे ब्रह्मस्वरूप असा आहे! ॥३॥


पद २३५५

<B>अगाध लीला सद्‌गुरु तुझी ॥ दीन पायीं पडलों ॥धृ॥</B>
हे परमात्मा स्वरूप बालमुकुंदा! न जाणंता येणारा, मन बुध्दीस अगोचर, अनाकळ, अमर्याद असा तुझा जगरूपी प्रेम खेळ, अथवा अशी अघटित लीला पाहून, अति नम्रपणे, तुला शरण येऊन, तुझ्या पायांवर मस्तक ठेवून, तुझ्यावर पूर्ण हवाला घालून, तुझ्या पायांपाशी स्वस्थ पडून राहिलो आहे! ॥धृ॥

<B>कर्तृत्वाची भ्रांति उभविसी ॥ पूर्ण मी उमगलों ॥१॥ </B>
हे सद्‌गुरू! "मीच कर्ता आहे" अशा कर्तेपणाची भ्रांति म्हणजे- "हा देहच मी आहे, हे शरीर माझे आहे, आणि शरीरादी दृश्य जग सत्य आहे, अशी प्राप्त भावनाच भ्रांति म्हणविते." हा तुझ्या प्रेमाचा आविष्कार आहे! हे माझ्या अनुभावास आले ॥१॥  

<B>प्रेमानंद प्रगटतां हृदयीं ॥ मीपणा विसरलों ॥२॥</B>
माझ्या हृदयात शुध्द प्रेम प्रगट झालें असतां, "मीच देह आहे मीच कर्ता भोक्ता आहे," असा हा देहाभिमान मी पूर्णपणे विसरून गेलो ॥२॥ 

<B>दत्तावधूत समर्थ सद्गुरु ॥ प्रेमसागरीं निमलों ॥३॥</B>
गुरुकृपें देहाभिमान नष्ट झाल्यामूळे, बाटेल ते कार्य करण्याचे ज्यात सामर्थ्य आहे, अशा समर्थ बालमुकुंद सद्‌गुरूच्या प्रेममय स्वरूप सागरात बुडी मारून मी एकरूपच होऊन गेलो! व गुरुप्रेमसुख नित्य भोगू लागलो! ॥३॥


पद २३५६

<B>सहज मी गेलों सद्‌गुरुघरा ॥ भेटविलें मज परावरा ॥धृ॥</B>
मी अनायासे काही हेतू नसतांना, आत्मस्वरूपाची प्राप्ती करून देणाऱ्या अशा सद्‌गुरू बालमुकुंदाच्या घरी गेलो असतां, सद्‌गुरूने मला चौथ्या महाकारण देहाची परावाणी आहे. तिच्या पलीकडे चारी देह ओलांडून तूर्यातीत आत्मस्वरूपा ठिकाणी मला पोहोचवून त्या मूळस्वरूपाची भेट करून दिली! ॥धृ॥

<B>जन्ममरण भ्रांति हरिली ॥ पावविलें मज निजघरा ॥१॥ </B>
ती स्वरूप भेट अशी करून दिली की"! तू मूळचा ब्रह्मस्वरूपच आहेस." तुझ्या स्वरूपा ठिकाणी जन्म व मरण नाहीत. स्वरूप हे अविनाशी आहे. जन्मणे व मरणे हे या नाशवंत देहालाच आहेत. तुला नाहीत. अशा प्रकारे सद्‌गुरूने मला आत्मबोध सांगून जन्म व मरणाचा खोटा मायाभ्रम नाहीसाच करून टाकिला व मला माझ्या स्वरूपगृही पोहोचविले! ॥१॥  

<B>बंध मुक्ति नाहीं करूनी ॥ दावियला निजप्रेमझरा ॥२॥ </B>
तसेच मायापाशात अडकणे हा बंध आहे व मायबंधनांतून सुटणेच मोक्ष आहे. असा बंधमोक्षाचा माझा कल्पित भ्रम नाहींसा करून, आत्मस्वरूपाची प्राप्ती गुरूने मला करून दिली. त्यामूळे त्या स्वरूपापासून माझ्या हृदयात आत्मनिष्ठ शुध्दप्रेम प्रगट झाले! त्यामूळे मी नित्य गुरुप्रेमरूपी अमृत पिऊन पूर्ण तृप्त झालो आहे! ॥२॥

<B>अंतर्बाह्य दत्तावधूत ॥ नित्य भजूं स्वानंदसागरा ॥३॥</B>
माझ्या या देहात व बाहेर दृश्य जगांत असा सर्वत्र केवळ आत्मानंदाचा सर्वव्यापक असा जणू महासागरच असा परमात्मा माझा सुंदर बालमुकुंद आहे! त्यामूळे मी त्याची नित्य भजन-भक्री करीत असतो. ॥३॥


पद २३५७

<B>उगवली निजबोधपौर्णिमा ॥ मावळली द्वैत-आमा ॥धृ॥</B>
ब्रह्मोपदेशरूपी पोर्णिमेचा हृदयाकाशात उदय झाला आहे! म्हणजे गुरुबोध चंद्र दिवसें दिवस वृद्धिंगत होऊन, दशेंद्रिये, पंच अंतःकरण यांच्या समाप्तीची पोर्णिमा उदय पावली! त्यामूळे हे दिसणारे सर्व भासमात्र, मायारूपी द्वैत अशी द्वैतरूपी आमावस्या अथवा अज्ञानरूपी आमावस्या, ही काळोखी रात्र नाहीशीच झाली. ॥धृ॥

<B>ज्ञानाज्ञान अहर्निशी ॥ शिवती न परब्रह्मा ॥१॥ </B>
ज्ञान व अज्ञान म्हणजे ब्रह्मज्ञान होणे व ते नसणे. असे ज्ञान व अज्ञान रूपी दिवस व रात्र याचा त्या आत्मस्वरूपास जराही स्पर्श नाही ॥१॥  

<B>ब्रह्मचि विश्वरूपें विलसे ॥ पाहीं निजात्मारामा ॥२॥ </B>
ते आत्मस्वरूप विश्वरूपाने दिसते त्या निज आत्मस्वरूपाचे दर्शन घेऊन सार्थकी हो. ॥२॥ 

<B>अखंडैक्यरसा सेवुनी ॥ भोगीं दत्तगुरुप्रेमा ॥३॥</B>
पूर्ण परब्रह्मस्वरूपाचे आत्मस्वरूपाचे नित्य सेवन करून, म्हणजे त्या स्वरूपांत अखंड रमून, तूं दत्तात्रय गुरूचे आत्मनिष्ठ शुध्द प्रेमाचा नित्य उपभोग घे. अशी गुरुबोध पोर्णिमा हृदयांत प्रकाशित होऊ दे! ॥३॥


पद २३५८

<B>सहजानंदस्वरूप तुझें ।॥ दीन दास तुझा ॥धृ.॥ </B>
मूळचे किंवा स्वाभाविक आनंद स्वरूप, ब्रह्मानंद स्वरूप तुझे परमात्मस्वरूप आहे आणि अतिनम्र, तुला शरण आलेला असा तुझा गरीब भक्त मी आहे! ॥धृ.॥ 

<B>सुखस्वरूप तूं दुःख मज कां ॥ भाव कां रे दुजा ॥१॥ </B>
हे दत्ता! तू स्वतः नित्य सुखस्वरूप म्हणजे आनंदमय आत्मस्वरूप असा आहेस! मग मला कां दुःखात खितपत ठेवितोस ? मी निराळा, तू निराळा, असा दुजेपणाचा भाव, भेदभाव का ठेवितोस ? ॥१॥  

<B>देव भक्त तूंचि म्हणविसी ॥ दाविसी या मौजा ॥२॥</B>
तूच आपल्या एकांगावर देव व भक्त असा म्हणाविला जातोस. असा द्वैतरूप होऊन, प्रेमानंद भोगणे, अशी मौज तू दाखवितोस. ॥२॥

<B> पायीं पडला तारीं दत्ता ॥ अवधूत गुरुराजा ॥३॥</B>
हे दत्तात्रय गुरुराया! मी माझे सर्वस्व तुझ्या चरणी अर्पण करून, तुझ्या पायांवर मस्तक ठेवून, तेथे स्वस्थ पडून राहिलों आहे! तर या पंताचा उध्दार कर! स्वस्वरूप प्राप्ती करून दे! ॥३॥


पद २३५९

<B>प्रेमभरें मी उत्सव करितों ॥ दीन दास तुझा ॥धृ॥</B>
अति नम्र शरण आलेला असा तुझा मी गरीब भक्त आहे! मी तुझा उत्सव मोठ्या प्रेमाने बहरून, पुलकांकित होऊन करीत आहे. ॥धृ.॥ 

<B>विघ्नकर्ता आणि परिहर्ता ॥ नाहीं कोणी दुजा ॥१॥ </B>
अशा तुझ्या उत्सव प्रसंगी विघ्न आणणारा असा विघ्नकर्ता तूच आहेस! आणि त्या संकटाचे निवारण करणारा असा विघ्न परिहर्ताहि तूच आहेस. तुझ्यावाचून दुसरा कर्ता कोणीही नाही. ॥१॥  

<B>विश्वबाहुली सूत्रधारी तूं ॥ प्रेमाच्या काजा ॥२॥</B>
हे सद्गुरू! तूच ही जगरूपी बाहुली आपला प्रेमानंद भोगण्याच्या कार्यासाठी उत्पन्न केलीस. त्याचा सूत्रधार ईश्वर तूच आहेस. तूच या जगाला खेळवीत आहेस. ॥२॥ 

<B>सद्गुरु दत्ता अभय देई ॥ सेवितों चरणरजा ॥३॥</B>
हे सद्गुरू दत्तात्रया! मी तुझ्या चरणाचा दास आहे. तुझ्या चरणांच्या धुलीकणात लोळून, तुझ्या पायाच्या धुलीकणास मी प्रेमाने चाखतो. तर मला अभयवर दे! ॥३॥


पद २३६०

<B>मौन धरणें पायीं पडणें ॥ निजसुख भोगणें ॥धृ॥</B>
मौन धरावे आणि सद्‌गुरूच्या पायी पडावे. त्यामूळे आत्मदर्शनाचे निजसुख मिळेल. ॥धृ. ॥ 

<B>कांहीं न मागणें कांहीं न देणें ।॥ तुजला अनुसरणें ॥१॥ </B>
आत्मज्ञान झाल्यामूळे मला काहीच मागायचे नाही आणि सद्गुरूला काय देऊ शकतो ? सद्‌गुरूने दाखविलेल्या मार्गाने जाणे हेच श्रेयकर. ॥१॥  

<B>येणें जाणें कल्पित पाहणें ॥ स्वरूपीं समरसणें ॥२॥</B>
तसेच मला मरण नाही, जन्म नाही, जन्म मरण, दृश्य पसारा सर्व कल्पित आहे. हे जाणून त्या आत्मस्वरूपाशी एकरूप व्हावे हे बरे ॥२॥ 

<B>स्वरूपछंदें ब्रह्मानंदें ॥ दत्तभजनीं रमणें ॥३॥</B>
असा स्वरूपाचा छंद लागल्याने त्याद्वारा मिळणाऱ्या ब्रह्मस्वरूपाच्या एकत्वाच्या आनंदाने हे विश्वरूपी जग व्यवहाराचे दत्तभजन चालले आहे त्यात रमणे हेच खरे ॥३॥


पद २३६१

<B>प्रेम देउनी मज उत्सव करवीं ॥ प्रेमळ अवधूता ॥धृ॥ </B>
सद्‌गुरू अवधूता प्रेमळ मला आत्मस्वरूपाचे दर्शन प्रेम दे आणि माझ्याद्वारा विश्वरूपी जग व्यवहाराचा उत्सव करवून घे ॥ धृ. ॥ 

<B>सोडवीं सारा मिथ्या पसारा ॥ दूर करीं भवचिंता ॥१॥ </B>
दिसणारे जग, जीव, शिव हे खोटे आहे याची खूण बाणव, हा मिथ्या पसारा सोडव, आणि माझी संसार चिंता दूर कर. ॥१॥  

<B>मृत्युग्रास दृश्य बाजार ॥ पाजीं प्रेमामृता ॥२॥</B>
दिसणारे सर्व प्राणिमात्र मरणाच्या तोंडीचा घास आहेत. स्वरूप मात्र शाश्वत आहे. हे आत्मस्वरूपाचे प्रेमामृत मला पाजव. मला आत्मज्ञान दे! ॥२॥ 

<B>मीपणा टाकुनी पायीं पडलों ॥ तारीं तारीं दत्ता ॥३॥</B>
मी अहंभाव सोडून तुझ्या चरणी पडलो आहे. दत्ता मला तार. मला आत्मदर्शन दे आणि या मिथ्या भवसागरातून पार पाड ॥३॥


पद २३६२

<B>दत्त आत्माराम ॥ दत्त निजप्रेम ॥ दत्त परंधाम ॥ निजभक्तांचा ॥१॥</B>
दत्त गुरू हाच आत्मदेव आहे. दत्त्वहाच आपले आत्मनिष्ठ शुध्द प्रेमस्वरूप आहे! दऋहेच आपल्या अनन्य भक्तांचे सर्वश्रेष्ठ असे आत्मधाम तीर्थक्षेत्रधाम आहे. ॥१॥  

<B>दत्तचि अद्वैत ॥ दत्तचि हैं द्वैत ॥ सत्यज्ञानानंत ॥ दत्त माझा ॥२॥</B>
दत्त गुरूच द्वैत नसलेले असे एकटे एकच ब्रह्म आहे. तसेच भासमात्र जे जे दिसते ते सर्व मायारूप असे हे द्वैत सुध्दा दत्तच झाला आहे! सत्य, ज्ञान आणि अनंतरूपही माझा दत्तच आहे. ॥२॥ 

<B>द्रष्टा दृश्य मौजा ॥ दर्शनाचा राजा ॥ नाहीं भाव दुजा ॥ पाहतां कोठें ॥३॥</B>
द्रष्टा म्हणजे पाहणारा द्रष्य जे पहायचे ते असा 'द्रष्टा- दृश्य-दर्शन', या त्रिपुटीला आधारभूत असा आत्मराजा तो दत्तगुरू, आपल्या प्रेमानंदाचा खेळ खेळण्यासाठी तो स्वतः त्रिपुटीरूप मजेने सहज झाला आहे! परंतु ज्ञान दृष्टीने पाहू गेले असता, ज्याच्या स्वरूपाठिकाणी निराळेपणा असा भेदभाव नाही! ॥३॥ 

<B>विश्वब्रह्मानंद ॥ व्यवहार स्वानंद ॥ नाहीं भेदाभेद ॥ स्वरूपीं कोठें ॥४॥ </B>
जग हे ब्रह्मानंद स्वरूपच आहे. आणि व्यापार, उद्योग, कार्य करणे वगैरे देहाचे, जगाचे व्यवहार आत्मानंद स्वरूपच आहेत! स्वरूप हे एकटे एकच असे सर्वत्र आहे भेद व अभेद मानणे हा द्वैतभाव तेथे नाही. ॥४॥ 

<B>अंतर्बाह्य दत्त ॥ सत्यज्ञानानंत ॥ प्रेमळ अवधूत ॥ हृदयवासी ॥५॥</B>
आपल्या या देहात व बाहेर दृश्य जगात असा सर्वत्र सत्य स्वरूप, ज्ञान स्वरूप व अनंत म्हणजे अमर्याद स्वरूप ह्या तिन्ही लक्षणांनी युक्त असा तो दत्तप्रभूच आहे! तो प्रेममय अंतःकरणाचा असा दत्तगुरू आपल्या हृदयात आत्माराम रूपाने सतत वास्तव्य करून राहतो! ॥५॥


पद २३६३

<B>आतां तरी कृपा करीं ॥ दीन दास पडलों द्वारीं ॥धृ॥ </B>
हे सद्‌गुरू दत्तात्रया! मी या संसारात दुःखे, संकटे, छळ यांनी फार त्रस्त झालो आहे! म्हणून अतिनम्र तुला शरण आलेला असा मी तुझा दीन भक्त तुझ्या आश्रयाखाली स्वस्थ पडून राहिलो आहे! तर निदान आता तर, तू माझ्यावर दया कर! ॥ धृ.॥ 

<B>छळं नको मज आतां ॥ भक्तवत्सल दत्ता ॥ जगीं परदेशी पाहतां ॥ अभय वचनें धरीं करीं ॥१॥ </B>
भक्तजनांचा पाठीराखा अशा हे भक्तवत्सल दत्तात्रया! मी या संसारात फार श्रमलो आहे! तर मला आता तू छळू नकोस! दुःख, त्रास देऊ नकोस! या जगात थोड्या दिवसाच्या वस्तीसाठी येथे आलेला निराश्रित, अनोळखी असा परदेशी माणूस आहे! मला येथे तुझ्यावाचून दुसरा कोणाचाही आधार नाही. तर अशा या दासाला 'पुत्रा! भिऊ नकोस! मी सतत तुझा पाठीराखा आहे.' या अशा तुझ्या अभयवचनाने वा आशीर्वादाने मला आपल्या हाती धर! आश्रय दे. ॥१॥  

<B>स्वरूप तुझें नेणें देवा ॥ कोण जाणें तुझिया मावा ॥ अनुसरलों मूढ भावा ॥ योगक्षेम वाहीं शिरीं ॥२॥ </B>
हे सद्‌गुरू दत्तदेवा! मी तुझे अगाध, अमर्याद असे स्वरूप जाणू शकत नाही. तसेच तुझ्या मायेचा हा अजब खेळ, तुझी ही अघटीत करणी कोण जाणू शकेल ? मी अज्ञानी भोळ्या भावनेचे अथवा गूढ श्रध्देचे अनुकरण केले आहे. तर तू आता माझ्या प्रपंच परमार्थाची सर्व चिंता आपल्या शिरावर धारण कर, म्हणजे मी चिंतारहित असा शांतच होऊन जाईन! ॥२॥

<B>भक्ति भक्त देव तूंचि ॥ सदा प्रेमानंदरुचि ॥ सहजानंद भजन साचि ॥ दत्तप्रेम नरहरी ॥३॥</B>
हे सद्गुरू दत्ता, 'भक्ती-भक्त-देव,' ही त्रिपुटी तूच झालेला आहेस! असा त्रिपुटीरूप होऊन तू सदा प्रेमानंदाची गोडी चाखतोस !' निर्विकार, निर्विषय त्रिपुटीरहित सद्‌गुरू प्रेमसुख भोगणे.' अशी ही सहजानंद स्थिती हेच तुझे खरे भजन करणे होय! तर हे नरसिंहसरस्वती श्री गुरुदत्ता! मला तुझे असे आत्मनिष्ठ शुध्द प्रेम दे! मला त्या प्रेमानंदाने पूर्ण तृप्त कर !॥३॥


पद २३६४

<B>मीपणा सद्गुरुपायीं अर्जुनी ॥ भोगूं निजशांति ॥धृ॥</B>
'मीच देह आहे, मीच कर्ता भोक्ता आहे', असा हा देहाभिमान सद्गुरू दत्तात्रयाच्या पायांवर पूर्णपणे अर्पण करून आम्ही आत्मशांतिचा नित्य उपभोग घेऊ! ॥धृ.॥

<B>मर्त्य स्वरूप जग हैं दिसतें ॥ अमर तूर्यस्थिति ॥१॥ </B>
हे मृत्युस्वरूप, नाश पावणारे असे हे जगरूप उघड दिसत आहे! या जगात नित्य हजारो प्राणी मृत्यूमुळी पडतात! तिन्ही देहांचा साक्षी 'मी ब्रह्म आहे', चौथ्या महाकारण देहाची तूर्यावस्था म्हणजे ब्रह्मस्थिती आहे! तर ही ब्रह्मस्थिती आम्ही गुरुकृपे भोगू! ॥१॥  

<B>काळग्रासी विरति धरुनी ॥ सेतूं गुरुभक्ति ॥२॥</B>
आणि काळाच्या दाढेतील घास असे हे मरणाधीन शरीर व जग आहे! हे नाश पावणारच आहे! हे जाणून निरासक्त होऊन, अंगी वैराग्य धारण करून, त्या दत्तात्रय गुरूची अभेद भक्ती सेवन करू! भक्तीची गोडी चाखूं. ॥२॥ 

<B>जिकडे तिकडे पाहुनी दत्त ॥ दायूं प्रेमप्रीति ॥३॥</B>
जिकडे, तिकडे, आंतबाहेर असा सर्वत्र, सर्वव्यापक तो दत्तपरमात्माच आहे! याचा अनुभव घेऊन, स्वस्वरूपापासून, हृदयात उत्पन्न होणारे आत्मनिष्ठ असे शुध्द प्रेम आम्ही या जगाला दाखवू! ॥३॥

पद २३६५

<B>जातो रे देह जातो रे ॥ म्हणुनी गुरूसी भजतों रे ॥धृ॥ </B>
अरे हे प्राण्या! हा पंचभूतात्मक देह नाशवंतच आहे! या देहाला मरण येते! असा हा देह निघून जातो रे! हे मी जाणून, लवकरच सावध होऊन, हा देह आहे तो पावेतो गुरूला शरण गेले असतां, तो दत्तगुरू आपली, काळाची, मरणाची सर्व भीती दूर करून, या जीवाला जन्म मरणाच्या फेऱ्यांतून सुटका करून, आत्मसुख देतो! म्हणून मी दत्तात्रय गुरूची भक्ती करीत असतो रे! ॥ धृ.॥ 

<B>आप्त इष्ट प्रीति करिती ॥ अग्नीमाजीं हा जळतो रे ॥१॥ </B>
अरे! या शरीरावरआपले हितकर्ते नातेवाईक प्रेम करतात! ही त्यांची प्रीती खोटीच आहे! या देहास मरण प्राप्त झाल्यावर स्मशानात! त्याला अग्नि संस्कार करतात! ॥१॥  

<B>स्वार्थासाठीं करिती प्रीति ॥ व्यर्थ मोहें मी झुरतों रे ॥२॥</B>
अरे! ही घरांतील माणसे, आप्त, मित्र वगैर आपल्या संसाराच्या फायद्यासाठीच या देहावर प्रेम करीतात! त्यांच्या मोहाने मी विनाकारण त्याच्या काळजीने रोड होतो रे! ॥२॥ 

<B>दत्तावधूता शरण जाउनी ॥ प्रेमामृत पितों रे ॥३॥</B>
दत्तावतारी सद्‌गुरू बालमुकुंदाला मी शरण जाऊन, या देहासंबंधीची आसक्ती, मोहममता सोडून गुरुकृपे मरणाचे, काळाचे भय नष्ट होऊन, स्वस्वरूपांत रमून, गुरूच्या भजनानंदांत रंगून, मी गुरुप्रेमरूपी अमृत पितो रे! ॥३॥


पद २३६६

<B>माया कल्पित द्वैत प्रपंच ॥ त्यागुनी सद्गुरुचरण धरीं ॥धृ॥ </B>
मायेमूळे कल्पिलेला भासमात्र असा हा दुजेणाने भासणारा खोटा संसार याची आसक्ती, मोह काढून, त्याचा त्याग करून तू सद्‌गुरू बालमुकुंदाचे पाय घट्ट घर. ॥ धृ. ॥ 

<B>अहंपणासी प्रारब्धासी ॥ गांठी घालुनी होई दुरी ॥१॥ </B>
तसेच 'मीच देह आहे, मीच कर्ता भोक्ता आहे, अशा देहाभिमानास आणि एकाच देहाच्या भोगवट्यास संचितापैकी जे कर्म येते ते प्रारब्ध होय'', अशा प्रारब्धास म्हणजे या देहाभिमानाची व प्रारब्धाची गाठ घालून, या दोघांचा संबंध जोडून, यांच्या पासून तू दूर राहा. ॥१॥  

<B>आत्मसुखास्तव द्वैतविलास ॥ पाहुनी भेदभाव सारीं ॥२॥ </B>
आपला आत्मानंद भोगण्यासाठी हा दृश्य जगाचा प्रेम खेळ सहज प्रगट झाला आहे! तो सद्गुरू परमात्माच स्वतः प्रेमभोगासाठी जगरूप झाला! हे अनुभवाने जाणून, तो परमात्मा निराळा आहे, हे जग निराळे आहे, असा हा भिन्नपणाचा भेदभाव तू बाजूला सार! तो सोडून दे. ॥२॥ 

<B>अद्वैतांबुधि दत्तावधूत ॥ प्रेमानंद भजनलहरी ॥३॥</B>
माझा सद्‌गुरू बालमुकुंद हा सर्वव्यापक असा केवळ ब्रह्मानंदाचा सागरच आहे! या सागरांवर प्रेम व आनंद प्रगट करणाऱ्या भजनानंदाच्या लहरी उसळतात. ॥३॥



पद २३६७

<B>जाहलों मी स्वच्छंद ॥ गुरूनें दिधला ब्रह्मानंद ॥धृ॥ </B>
सद्गुरू बालमुकुंदास मी शरण जाऊन माझे सर्वस्व त्याच्या चरणी अर्पण केले असता, त्या सद्‌गुरूची कृपा होऊन मला त्याने ब्रह्मानंदाची प्राप्ती करून दिली! त्या ब्रह्मानंदाने मी उन्मत्तहोऊन, स्वरूपांत बेफाम झालो! ॥धृ॥

<B>पंचभूतात्मक देह टाकुनी ॥ वरिला मी स्वानंद ॥१॥</B>
पृथ्वी, आप, तेज, वायु व आकाश या पंचमहाभूताने युक्त असा देह आहे. तर या देहाची पूर्ण आसक्ती टाकून, अशा देहाचा त्याग करून मी आत्मानंदाचा स्विकार केला! ॥१॥  

<B>दृश्य संसार जाणुनी असार ॥ सद्‌गुरुभजनीं धुंद ॥२॥</B>
हा दिसणारा दृश्य संसार हा पसारा सारहीन खोटाच आहे, हे मी जाणून, सद्गुरूच्या भजनानंदात धुंद झालो! ॥२॥

<B>मरुनी उरलों विदेही जाहलों ॥ दत्ता प्रेमछंद ॥३॥</B>
तसेच देहाभिमान, ही जीव बुध्दी नाहीशी करून, म्हणजे असा मी मरून स्वस्वरूपाने शिल्लक उरलो! व विदेही झालो! म्हणजे या देहाचा मला सफसेल विसर पडला! या स्थितीत या पंताला गुरुप्रेमानंद भोगण्याचा सारखा छंदच लागून राहिला आहे! ॥३॥


पद २३६८

<B>काय गंमत ही गुरूनें केली । अखंड अमृत पदवी दिधली ॥धृ॥</B>
सद्गुरू बालमुकुंदाने अशी काय आश्चर्यकारक मौजेची अघटीत करणी केली, मला त्या गुरूने अविनाशी अशा ब्रह्मपदाचा अधिकार प्राप्त करून दिला! अशी न ढळणारी ब्रह्मपदवी मला दिली! ॥ धृ.॥ 

<B>मिथ्या देहाचा अभिमान सोडवुनी ॥ उन्मनीमंदिरीं बुद्धि नेली ॥१॥ </B>
गुरूने या खोट्या देहाचा कर्तेभोक्तेपणा असा 'मीपणा' अथवा खोटा देहाभिमान नाहीसा करून यातून माझी सुटका केली! व चारी देहभाव विसरून असणे, अशी चौदेहातीत, तूर्य अवस्थेच्या पलीकडील मूळ स्वरूप स्थिती अशा उन्मनीरूपी मंदिरात माझी कर्तेपणाची बुध्दी नेली! ॥१॥  

<B>भ्रामक संसृति स्वरूप दावुनी ॥ शुद्धस्वरुपजागृति दिधली ॥२॥ </B>
जीवाला भ्रम उत्पन्न करणारा, स्वरूपाचा विसर पाडणारा असा हा भ्रामक द्वैतरूपी संसाराचे स्वरूप दाखवून, तो माझा मायाभ्रम नष्ट करून, गुरूने मला मायामलरहित अशा शुध्द आत्मस्वरूपाची अनुभवाने जाणीव करून दिली.॥२॥ 

<B>झालों मोकळा सर्वां निराळा ॥ दत्तभजनीं दृढ प्रीति जडली ॥३॥</B>
अशी गुरूने मला स्वरूप जागृती दिल्यामूळे, मी मायाबंधनांतून सुटलेला असा मुक्त झालो! आणि स्वस्वरूपाने सर्वाहून अलिप्त, निर्लेप असा झालो! दत्तगुरूच्या भजनानंदात रंगून जाण्याची न ढळणारी अशी वृढ आवड माझ्या ठायी उत्पन्न झाली! म्हणून मी नित्य गुरूभजनांत रमून गुरुप्रेमसुख भोगतो. ॥३॥


पद २३६९

<B>भजा भजा रे दत्तावधूत ॥ तरा तरा रे या संसारा ॥धृ॥ </B>
आत्मस्वरूपाची ओळख करून देणाऱ्या अशा सद्‌गुरू बालमुकुंदास तुम्ही भजा! त्याची भक्ती करा रे! अशी भक्ती करून, त्या भक्तीबळाने या संसार सागरांतून तरून जा रे! ॥ धृ. ॥ 

<B>प्रपंच आणि परमार्थ प्रकाशक ॥ साक्षी नाहीं त्याहुनी दुसरा ॥१॥ </B>
प्रपंच म्हणजे संसार, जीवाचा व्यवहार, हे दृश्य जग असा हा प्रपंच आहे. आणि परमार्थ म्हणजे ईश्वर साधनरूप पुरुषार्थ अथवा मोक्ष प्राप्तीचा मार्ग. असा हा प्रपंच म्हणजे व परमार्थ यांस प्रकाश देणारा, असा सर्वसाक्षी, द्रष्टा आत्माच आहे. तोच माझा सद्‌गुरू बालमुकुंद आहे! याहून दुसरा असा प्रकाशक कोणीही नाही. ॥१॥  

<B>सहजचि येउनी सहजचि खेळे ॥ दाविला हा विश्वपसारा ॥२॥ </B>
तो परमात्मा स्वाभाविकपणे मनुष्य देहधारी होऊन, सद्‌गुरू बालमुकुंद नामें जन्माला येऊन, असा अवतार धारण करून, तो सहजच आनंदाने खेळतो! ही त्याची सहजानंद फेरीच आहे! आपला प्रेमानंद भोगण्यासाठीच त्याने द्वैतरूप असा जगपसारा दाखविला आहे! म्हणजे तो परमात्माच स्वतः जगरूप झाला आहे! ॥२॥ 

<B>स्वानंदकंद दत्तावधूत ॥ नित्य सेवा रे भक्तमाहेरा ॥३॥</B>
केवळ आत्मानंदाचा गाभाच! म्हणजे परमात्मस्वरूपच असा माझा सद्‌गुरू बालमुकुंद आहे! तसेच भक्तजनांचे केवळ माहेरघरच असे विश्रांतीचे स्थानच अशी ती सद्‌गुरू बालमुकुंद माऊली आहे! अशा त्या परमात्मस्वरूप सद्‌गुरूची नित्य सेवा चाकरी, पूजाअर्चा, भक्ती आराधना करा रे आणि त्या गुरूचे आत्मनिष्ठ शुध्द प्रेम प्राशन करून तृप्त व्हा रे! ॥३॥


पद २३७०

<B>निजप्रेमदान देईं रे ॥ सदा प्रीति तुझे पायीं रे ॥धृ॥</B>
हे सद्‌गुरू दत्तात्रया! मला तू आता आत्मनिष्ठ शुध्द प्रेमाचे दान दे रे! आणि तुझ्या पायांची सेवा करण्याची, तुझ्या भक्तीची तू माझ्या ठिकाणी नित्य आवड उत्पन्न कर रे! ॥ धृ. ॥ 

<B>जाणुनी असार हा संसार ॥ बुडलों स्वरूपडोहीं रे ॥१॥</B>
हा डोळ्यापुढे दिसणारा सर्व दृश्य जग असा हा संसार सारहीन व खोटाच आहे! तो क्षणभंगूरच आहे! हे मी जाणून, हे सद्‌गुरू, तुझ्या कृपेने आत्मस्वरूपरूपी डोहांत बुडून मी एकरूपच होऊन गेलो! समरस झालो रे.॥१॥  

<B>साधन साधक साध्यहि मिथ्या ॥ सद्‌गुरु ठायीं ठायीं रे ॥२॥</B>
अशी समरस स्थिती झाल्यामूळे साधक म्हणजे ध्येय प्राप्तीसाठी प्रयत्न करणारा. साध्य म्हणजे साध्य करावयाचे तो मोक्ष अशी साधन-साधक-साध्य, ही त्रिपुटीसुध्दा खोटी व भासमात्रच ठरली! स्वरूपांवर त्रिपुटीचा खोटाच भास होतो. स्वरूप हे त्रिपुटीरहित असे आहे. तर सर्वत्र जागजागी सद्गुरू म्हणजे आत्माच आहे रे! ॥२॥ 

<B>प्रेमानंद भजनछंद ॥ दत्ता सद्गुरु देई रे ॥३॥</B>
तर अशा प्रकारे हे सद्‌गुरू तुझ्या कृपेने भी जीवन्मुक्त झालो! आता अशा स्वरूप स्थितीत अखंड रमवून तू या पंताला भजन करण्याची गोडी उत्पन्न करून, त्या भजनानंदापासून मिळणारा प्रेमानंद दे रे! ही नम्र प्रार्थना! ॥३॥


पद २३७१

<B>उत्सव हा दत्ताचा ॥ सहज विनोद गुरुभक्तांचा ॥धृ॥ </B>
आपण करीत असलेला हा दत्तात्रय गुरूचा जन्मोत्सव म्हणजे हा गुरुमक्तांचा स्वाभाविकपणे प्रेम व आनंद भोगणे, मौज लुटणे, असा हा मजेचा खेळ आहे. ॥धृ. ॥ 

<B>जन्ममरणाची शृंखळा तुटली ॥ द्वैतबाधा समूळ आटली ॥ दरबार विरक्तांचा ॥१॥ </B>
हा दत्तगुरूचा उत्सव म्हणजे विरक्त भक्तांचा दरबारच होय! अशा ह्या दत्तगुरूच्या उत्सवांत आम्ही रममाण झाल्यामूळे द्वैतबाधा आटली! स्वस्वरूपाची प्राप्ती होऊन, जन्ममरणरूपी बेडी तुटून गेली! आम्हाला जन्ममरण राहिले नाही. ॥१॥ 

<B>बोधमात्रे मुक्ति मिळली । वृत्ति निजानंदीं खेळली ॥ पत्ता नाहीं कर्तेपणाचा ॥२॥ </B>
तसेच सद्‌गुरूचा आत्मप्राप्तीचा बोध ऐकून, त्या बोधामूळे जीव आपल्या मूळ स्वरूपात मिळतो, अशी मुक्ती आम्हास प्राप्त झाली. त्यामूळे आमच्या मनाची वृत्ती आपल्या आत्मानंदातच खेळली! असे स्वरूपांत रंगून गेल्यामूळे "मीच देह आहे, मीच कार्यकर्ता आहे", अशा देहाभिमानाचा पत्ताच राहिला नाही! ॥२॥

<B>भजतां नित्य स्वानंदकंद ॥ भक्तां सहज निजानंद ॥ विश्नोत्सव श्रीदत्ताचा ॥३॥</B>
केवळ आत्मानंदाचा गोड गाभाच अशा परमात्मस्वरूप सद्गुरूची नित्य भक्ती केली असतां, भक्तांना अनायासे उत्सवांत आत्मानंद प्राप्त होतो! हा श्री दत्ताचा उत्सव समारंभ म्हणजे जगांत नित्य सहज चालत असलेला उत्सव, अशा त्या विश्वोत्सवांतील हाही एक उत्सव समारंभच होय. ॥३॥


पद २३७२

<B>चरणसेवा देईं ॥ सद्गुरु ॥धृ॥ </B>
हे माझ्या सद्‌गुरू बालमुकुंदा! मला तुझ्या पायांची सेवा, पूजा, भक्ती करणे असे हे दान मला दे! ॥धृ.॥ 

<B>भक्ता कंटाळा नाहीं दयाळा ॥ स्वस्थ पडलों पायीं ॥१॥ </B>
हे दयाळू अंतःकरणाच्या सद्गुरू! तुला आपल्या भक्तांचा कधीही बीट येत नाही. अथवा त्यांचा तुला त्रास वाटत नाही! भक्तांबद्दल तुला नेहमी आदरच वाटतो! तुझ्या पायांवर मस्तक ठेवून, तुजवर सर्व हवाला घालून तेथे स्वस्थ पडून राहिलो आहे! ॥१॥  

<B>पुरवीं भक्ति प्रेमरति ॥ निववीं निजठायीं ॥२॥</B>
मला तू तुझी अभेदभक्ती व त्या भक्तीपासून प्रेमसुख मिळते, तर अशी प्रेमसुखाची, आवड नित्य पुरवून, मला आपल्या आत्मस्वरूपा ठिकाणी नेऊन पूर्ण तृप्त, संतुष्ट कर! ॥२॥ 

<B>पडलों पायीं दत्तावधूता ॥ बुडवीं प्रेमडोहीं ॥३॥</B>
हे परमात्मस्वरूप सद्‌गुरू बालमुकुंदा! मी तुझ्या पायांवर मस्तक ठेवून, तेथे स्वस्थ पडून राहिलो आहे! तर मला तुझ्या प्रेममय अशा आत्मस्वरूपरूपी डोहांत बुडवून ऐक्यरूपच करून टाक! ॥३॥


पद २३७३

<B>किती प्रेमळ सद्गुरुदत्तमूर्ति ॥धृ॥</B>
सद्‌गुरू दत्तात्रयाची प्रेममय अंतःकरणाची सगुणमूर्ती किती! कितीतरी! प्रेमळ आहे.॥धृ.॥ 

<B>सर्वांग सुंदर रूप मनोहर ॥ पायीं पादुका गर्जती ॥१॥ </B>
त्या सद्गुरू दत्तात्रय मूर्तींचे सर्व अवयव सुंदर आहेत! मनाला मोहित करणारे दत्तगुरूचे सगुण रूप आहे! त्या दत्तगुरूने पायांत सुंदर खडावा घातलेल्या आहेत, चालताना त्या खडाबांचा 'खाड, खाड' असा ध्वनी ऐकू येतो! ॥१॥  

<B>कौपीन कासे भस्मभूषीत तनु ॥ छाटी अंगावरती ॥२॥ </B>
त्या दत्तगुरूने आपल्या कमरेला भगव्या रंगाची सुंदर लंगोटी लाविलेली आहे! अंगाला भस्म लाविल्याने, त्या भस्माने त्याचे शरीर सुशोभित व सुंदर दिसत आहे. त्याने आपल्या अंगावर भगव्या रंगाचा रुमाल धारण केला आहे. ॥२॥ 

<B>जटा मुगुट मस्तकीं शोभे ॥ कंठीं माळा रुळती ॥३॥</B>
तसेच त्याच्या मस्तकावर जटाचा जणू सुंदर मुकुटच शोभून दिसतो! आणि त्याने आपल्या गळ्यांत फुलांच्या, रुद्राक्षांच्या, स्फटिकांच्या अशा माळा धारण केलेल्या आहेत. त्या त्याच्या छातीवर रूळतांना लोळतांना शोभून दिसतात. ॥३॥ 

<B>सस्मित वदन स्वानंदसदन ॥ सूर्यकोटी दीप्ति ॥४॥</B>
त्या दत्तगुरूचे हसत मुख म्हणजे जणू आत्मानंदाचे गृहच आहे! त्याच्या दर्शनाने सहज आत्मानंद हृदयात प्रगटतो आणि त्या दत्तगुरूच्या मूळाचे तेज अगणित सूर्य समूहांच्या प्रकाशाप्रमाणे झळकत आहे! ॥४॥ 

<B>प्रेमस्वरूपें तूर्या प्रगटली ॥ दत्त निजशांति ॥५॥</B>
अशा प्रकारची प्रेमळ व सुंदर, प्रकाशमान सद्‌गुरू दत्तात्रयाची सगुण मूर्ती पाहिली असता, प्रेमानंद स्वरूपाने माझ्या हृदयात तूर्या प्रगटली! म्हणजे चौथ्या महाकारण देहाची अवस्था किंवा तिन्ही देहांचा मी साक्षी ब्रह्म आहे, ही तूर्यस्थिती, ब्रह्मस्थिती हिचा अनुभव घेतला! त्यामूळे माझ्या हृदयात आत्मनिष्ठ शुध्द प्रेम प्रगटले! म्हणून हा पंत नित्य आत्मशांतिचा उपभोग घेऊन, प्रेमसुख सोहळा भोगतो! ॥५॥


पद २३७४

<B>जडमूढासी मुक्त करुनी ॥ भक्तभजनीं रमतों ॥ दत्त ॥धृ॥ </B>
हा दत्तात्रय गुरू मंदबुध्दीचे व अज्ञानी अशा जनांना, ब्रह्मानुभव देऊन असे मुक्त करून, तो भक्तांच्या भजनांत प्रेमानंद भोगण्यासाठी रममण होतो! असा तो प्रेमळ आहे !॥ धृ. ॥ 

<B>स्त्रीशूद्रादि श्वपच न पाहतां ॥ प्रेमसुख देतो ॥१॥</B>
तसेच तो दत्तगुरू भेदभाव न पाहता सर्वांना मुक्त करून प्रेमसुख देतो! ॥१॥  

<B>साधक बाधक मायाकल्पित ॥ भजका प्रसन्न होतो ॥२॥</B>
त्याचप्रमाणे मोक्षप्राप्तीसाठी अनेक साधना करणारा साधक व बाधक म्हणजे "मी करितो, मी केले", हा भाव बाधक आहे. अशा मायाकल्पीत बाधक भक्तांना सुध्दा तो दत्तगुरू, भोळ्याभावनेस प्रसन्न होतो. ॥२॥

<B>सर्वहि करुनी प्रेम भोगुनी ॥ दत्त स्वरूपीं रमतो ॥३॥</B>
अशा प्रकारे तो दत्तगुरू सर्व भक्तांचे कार्य करून, त्यांना मुक्त करून, भक्तांसमवेत प्रेम भोगून, तो आपल्या स्वरूपांत आपणच रमतो! तो दत्तपरमात्माच आहे. ॥३॥


पद २३७५

<B>उत्साह तूंची उत्सव तूंची ॥ भोगिसी स्वर्ये प्रेमरुचि ॥धृ॥ </B>
हे सद्गुरू दत्तात्रया! मनात उत्साह अगर आनंदाचा उल्हास वाटणें, ह्या रूपाने तूच झाला आहेस. आम्ही भक्त करीत असलेला हा तुझा उत्सव समारंभ, हे उत्सव स्वरूपही तूच झाला आहेस! अशा प्रकारे तू उत्साह व उत्सव, गुरू व शिष्य, असा द्वैतरूप स्वतःहोऊन, शुध्द प्रेमरूपी रसाच्या गोडीचा उपभोग घेत आहेस! ॥धृ॥

<B>एकाकीं न सुख म्हणुनी ॥ भोक्ता भोग्य भोग तूंचि ॥१॥ </B>
हे दत्तप्रभू एकट्यास आनंद भोगता आला नाही, म्हणून तू स्वतः आपल्या एकांगावर विषय उपभोग घेणारा असा भोक्ता व ज्या वस्तूचा उपभोग घ्यावयाचा ती वस्तू भोग्य आणि विषयांचा उपभोग घेण्याची क्रिया तो भोग अशा प्रकारे 'भोक्ता- भोग्य-भोग' या त्रिपुटीरूपाने तूच नटलेला आहेस! ॥१॥  

<B>अद्वैतासी हानी नसतां ॥ दाविली विश्वानंतरुचि ॥२॥ </B>
तुझ्या ब्रह्मस्वरूपास हानी नाश नसताना तू अनंत नामरूपात्मक, अमर्याद अशा जगाची उत्पत्ती करून, अनेक प्रकारच्या रुचीची प्रेमानंद गोडी प्रगट केलीस! ॥२॥

<B>दत्तापर कांहीं नाहीं ॥ भेदवार्ता आता कैंची ॥३॥</B>
विचार करून पाहू गेलो असतां, दत्तस्वरूप अथवा ब्रह्मस्वरूप याच्या पलीकडे दुसरे कांहीही नाही! याचा मला या उत्सवांत अनुभव आला! आता मी निराळा, अशी भिन्नपणाची मायावार्ता कशी राहील ? सर्वत्र एकाकार झाला! हे जाणून मी दत्तगुरूच्या भजनी रमून, त्याचे प्रेम नित्य भोगीत असतो! ॥३॥


पद २३७६

<B>प्रेमभुक्ति नित्य मुक्ति ॥ अवधूतभक्तांसी ॥धृ॥ </B>
जो दत्तगुरूचा एकनिष्ठ भक्त आहे, अशा भक्तांस गुरुभक्ती केल्याने, गुरूच्या कृपेमुळे जीव आपल्या मूळ स्वरूपी पावतों, अशी ब्रह्मस्थिती नित्य भोगून, त्यापासून प्रगट झालेले आत्मनिष्ठ शुध्द प्रेम ह्या प्रेमाच्या भोगणाने त्याची पूर्ण तृप्ती होते. ॥धृ. ॥ 

<B>नाहीं येरझार नाहीं संसार ॥ अखंड प्रेमराशी ॥१॥ </B>
नित्य ब्रह्म स्थिती भोगणाऱ्या भक्तांस जन्ममरण फेरे फिरणे राहत नाहीत. त्याचे जन्मणे व मरणे टळते! तसेच अशा भक्ताला हा संसार असत नाही. त्याला प्रेमानंद भोगण्याचा सतत छंदच लागून राहतो! ॥१॥  

<B>नाहीं प्रारब्ध जीवन्मुक्ति भोग ॥ अकळ वाङ्मनासी ॥२॥ </B>
अशा भक्ताला जन्मल्या पासून मरेपर्यंत आपण जे जे सुख दुःख भोग भोगतो, त्यास प्रारब्ध म्हणतात. तर असे हे प्रारब्ध त्यास बाधीत होत नाही! आपण केवळ निर्विकार साक्षी असे जाणून, निर्मोह, निःसंग, उदासीपणे देह यात्रा चालविणे जीवनमुक्ती ऐश्वर्य भोगणे, तो अखंड भोगतो! अशा भक्तांची वाचा व मनातीत गूढ स्थिती असते! ॥२॥ 

<B>भजनछंद निजानंद ॥ दत्तभक्तसमरसीं ।॥३॥</B>
तो भक्त दत्तगुरूच्या ऐक्य प्रेम मिठीत स्वरूपी समरस होऊन जातो! अशा समरस स्थितीत दत्तगुरूच्या भजनाचा छंद लागून, त्यांत तल्लीन होऊन, आपला ब्रह्मानंद आपणच भोगून, गुरुप्रेमरसाची गोडी नित्य चाखतो !॥३॥



पद २३७७

<B>करा गुरुभक्ति ॥ भोगा अखंड शांति ॥धृ॥</B>
गुरुची नवविध भक्ती केली असता, सतत आत्मशांती भोगता येते! ॥ध्रु० ॥

<B>साधन नको अंतरीं असतां ॥ गुरुभजनरति ॥१॥</B>
अंतःकरणांत गुरुभजन भक्तीची आवड असली म्हणजे पुरे! मोक्ष प्राप्तीसाठी इतर साधन सायास करणे नको! त्याची गरज नाही! ॥१॥  

<B>जीव शिव माया बोधासाठीं ॥ ज्ञाताज्ञानस्थिति ॥२॥</B>
जीव म्हणजे "मीच देह आहे, मीच कर्ता आहे व हे जग सत्य आहे, असे मानणारा तो जीव आहे. सृष्टीचा निर्माता ईश्वर आहे. आणि माया म्हणजे--"माझे अधिष्ठान परमात्मस्वरूप न पाहतां, जे जे म्हणून द्वैतभान भासते, ते मायारूप आहे. गुरूचा उपदेश मायाश्रम दूर करण्यासाठी, तो सद्‌गुरू स्वतः ज्ञाता म्हणजे बोघ सांगणारा व ज्ञान म्हणजे समजूत किंवा विषय ग्रहणाचा बुध्दीवर झालेला संस्कार. असा ज्ञान सांगणारा, व त्याची ज्ञान अवस्था, आणि ज्ञान ग्रहण करणारा शिष्य अशी ही 'ज्ञाता-ज्ञान- ज्ञेय' असा त्रिपुटीरूप अज्ञ जीवाला आत्मबोध सांगण्यासाठीच तो झाला आहे. ॥२॥ 

<B>मुक्त स्वरूपीं जन हे खेळती ॥ करिती दत्तभक्ति ॥३॥</B>
वास्तविक ज्ञान दृष्टीने विचार करून, अनुभव आला असता, हे जग व जगातील सर्वजण ब्रह्मस्वरूपांतच खेळतात! जगामध्ये सर्वत्र स्वाभाविकपणे, आपोआप जी सहज कर्मे घडतात, अनेक व्यवहार होतात, ती दत्तप्रभूची सहज भक्ती चालू आहे. ॥३॥


पद २३७८

<B>जिकडे तिकडे सद्‌गुरुनाथ ॥ झाला अहंतेचा घात ॥धृ॥ </B>
गुरुकृपेने माझ्या मीपणाचा अथवा देहाभिमानाचा घात झाला! तो अभिमान ठार मारला गेला! त्यामूळे जिकडे तिकडे आंत बाहेर असा सर्वत्र तो जगाचा स्वामी दत्तपरमात्माच मला दिसतो! ॥ धृ. ॥ 

<B>नोहे जग चिद्विलासें ॥ नटतें सत्यज्ञानानंत ॥१॥</B>
हे जे भासमात्र दृश्य जग दिसते तर हा भास खोटाच आहे. हे जग नसून ईश शक्तीच्या प्रेमरूपी प्रेम खेळाच्या रूपाने, सत्यस्वरूप, ज्ञानस्वरूप व अनंत म्हणजे अमर्याद स्वरूप. अशा ह्या तिन्ही लक्षणांनी युक्त असे ब्रह्मस्वरूपच अथवा परमात्मस्वरूपच नटलेले आहे! त्यावाचून दुसरे कांहीच नाही. ॥१॥  

<B>प्रेमास्तव भेदाभास ॥ अखंड सदा शुद्धाद्वैत ॥२॥ </B>
प्रेमानंद भोगण्यासाठी, हे जग निराळे आहे, तो दत्तपरमात्मा निराळा आहे, असा भिन्नपणाचा, दुजेपणाचा भास दिसला! वास्तविक खंड नसलेले असे अखंड, सर्वत्र व्याप्त असे एकटे एकच स्वरूप आहे. ॥२॥ 

<B>रंगातीत रंगीं रंगुनी ॥ प्रेमानंदें नाचतो दत्त ॥३॥</B>
ब्रह्मानंदात तल्लीन होऊन, हा पंत गुरुप्रेमानंदाने धुंद होऊन, दत्तगुरूच्या भजनानंदात नाचतो! ॥३॥






पद २३७९

<B>अहंइदंभाव गिळुनी ॥ भोगितो निजप्रेमा ॥धृ॥ </B>
मी सद्‌गुरूच्या कृपेने 'अहं' म्हणजे मी व 'इदं' म्हणजे हे दृश्य जग असे आपण व हे दृश्य जग असा हा निराळेपणाचा द्वैतभाव नष्ट करून, आत्मस्वरूपाची प्राप्ती होते. त्यामूळे हृदयात जे आत्मनिष्ठ शुध्द प्रेम प्रगट होते, ते निजप्रेम मी नित्य भोगतो !॥धृ. ॥ 

<B>माया भ्रांति बागुल भीति ॥ न शिवे आत्मारामा ॥१॥ </B>
माया सत्य मानणे, हा भ्रम खोटाच आहे. हा भ्रम म्हणजे बागुलबोवा या अशा खोट्या भासमात्र मायेचा आत्मारामास जराही स्पर्श नाही. ॥१॥  

<B>स्वानंदभर विश्व चराचर ॥ भोग न पूर्ण कामा ॥२॥ </B>
तर हे जे चैतन्य जड युक्त जग दिसते ते म्हणजे स्वानंदाचा आलेला जणू बहार आहे! हे जग आत्मानंदाहून निराळे नाही त्या दत्तगूरूचे जगरूपाने प्रेम उचंबळून आले आहे! तो प्रभू आपला प्रेमानंद आपणच भोगितो !परंतु, त्या परब्रह्म स्वरूप दत्तास कोणताच, कोणाचाही भोग, विषयांचा उपभोग घडत नाही. तो भोग भोगून अभोक्ता, कर्मे करून अकर्ता असा सर्वाहून अलिप्तच आहे! ॥२॥ 

<B>विश्व परात्पर साक्षात्कार ॥ पहा दत्तप्रेमा ॥३॥</B>
हे दृश्य जग परावाचेच्या पलीकडील, चौदेहातीत असे परब्रह्म स्वरूपच आहे. असा साक्षात्कार मला झाला! हे सर्व जग म्हणजे त्या दत्तगुरूचे प्रेमच प्रगट झाले आहे! ते प्रेम भोगण्याचे पात्रच आहे! तर तू ही याचा अनुभव घेऊन, प्रेमानंद भोग! ॥३॥


पद २३८०

<B>दयासागर सद्‌गुरुआई ॥ मूढ दासा निजसुख देई ॥धृ॥</B>
केवळ दयेचा समुद्रच अशी पूर्ण दयाळू अंतःकरणाची माझी सद्गुरू बालमुकुंद ही आईच आहे! ती या आपल्या अज्ञानी भक्ताला आत्मसुखाची प्राप्ती करून देते. ॥ धृ.॥ 

<B>अधिकार माझा कांहीं न पाहतां ॥ शरण जातां ठेविलें पायीं ॥१॥ </B>
परमार्थ मार्ग साधण्यास हा योग्य आहे की नाही याने काही साधना केल्या की नाही, असा माझा अधिकार कांही न पाहता, मी त्या सद्गुरूस शरण गेलो असतां, त्याने मला आपल्या पायांपाशी ठेविले! म्हणजे मला पूर्ण आश्रय दिला! ॥१॥  

<B>कर्मोपासना योग खंडुनी ॥ सहज बुडविलें स्वरूपडोहीं ॥२॥ </B>
कर्म म्हणजे वेदोक्त विधीयुक्त कर्म आचरणे, कर्ममार्गाचे आचरण करणे आणि उपासना म्हणजे एकाच देवतेची ध्येय प्राप्तीसाठी पूजा, आराधना, करीत राहणे अशी कर्मोपासना करणे. त्याचप्रमाणे मंत्रयोग, लययोग, हट्योग, राजयोग वगैरे योग आचरणे, अशा साधना करीत राहणे. गुरूने आत्मबोध सांगून, या साधनांचा भ्रम दूर करून मला काही प्रयत्न करू न देता, अनायासे आपल्या आत्मस्वरूपरूपी डोहांत बुडवून एकरूपच करून टाकिले! ॥२॥ 

<B>दत्तावधूत प्रेमळ सद्‌गुरु ॥ नित्यभजनीं प्रेम देई ॥३॥</B>
माझा सद्गुरू बालमुकुंद हा प्रेममय अंतःकरणाचा असा आहे! मी त्याचे भजन केले असता, तो सद्‌गुरू मला नित्य प्रेम देतो! त्यामूळे त्या गुरुप्रेमपानाने माझी पूर्ण तृप्ती झाली आहे! ॥३॥


पद २३८१

<B>भजतां गुरुदत्ता ॥ माझी मावळली चिंता ॥धृ॥</B>
मी सद्‌गुरू दत्तात्रयाची अभेद भक्ती केली असतां, गुरुकृपेमुळे माझी प्रपंच, परमार्थाची सर्वच चिंता नाहीशी झाली! मी शांतच होऊन गेलो! ॥धृ. ॥

<B>जन्म मरण नाहीं आम्हां ॥ सत्यज्ञानानंता ॥१॥</B>
सत्यस्वरूप, ज्ञानस्वरूप व अनंत, अमर्याद सर्वव्यापक स्वरूप अशा ह्या तिन्ही लक्षणांनी युक्त अशा परमात्मस्वरूप हे दत्तात्रया! तुझ्या कृपेमुळे मला स्वस्वसविल्दी प्राती झाल्यामूळे जन्ममरण राहिले नाही. ॥१॥  

<B>अहं इदं हैं सद्गुरूरूप ॥ नाहीं ठाव द्वैता ॥२॥</B>
'अहं' म्हणजे मी. 'इदं' म्हणजे हे दृश्य जग असे हे द्वैत मायारूप सर्व शक्तीचे अधिष्ठान असे परमार म्हणाले म्हणजे सद्‌गुरू स्वरूपच आहे. व्यापक स्वरूपाठिकाणी ह्या दृश्य द्वैतरूप जग विलासाचा पत्ताच नाही. ॥२॥ 

<B>अंतर्बाह्य दत्त नांदतो ॥ पाजी प्रेमामृता ॥३॥</B>
आपल्या या देहांत, हृदयात, व बाहेर दृश्य जगांत असे सर्वत्र तो दत्तपरमात्माच आनंदाने वास्तव्य करून नित्य राहतो. त्या वाचून दुसरे कांहीच नाही. तो दत्तगुरू आपल्या भक्तांस प्रेमरूपी अमृत पाजून नित्य तृप्त करितो! ॥३॥


पद २३८२

<B>जन्मापाठीं मृत्यु नित्य ॥ सावध होई नरा ॥धृ॥</B>
अरे मानवा! जन्माला आल्यावर, याच्या पाठोपाठ मरण येतेच. हे ठरलेलेच आहे. तर तू सावध होऊन या मनुष्य जन्माचे सार्थक म्हणजे येतो, तो मरतोच! तर तू सावध होऊन या मनुष्य जन्माचे सार्थक, म्हणजे मी कोण आहे ? याची ओळख करून घे! ॥धृ. ॥ 

<B>क्षणोक्षणीं तुज काळ गिळितो ॥ नाहीं भरवसा जरा ॥१॥  </B>
अरे! प्रत्येक क्षणाला तुला हा काळ गिळंकृत करीत आहे! तुझा देह झिजत चाललेला आहे! आयुष्य घटत चालले आहे! थोडा अल्पकाळ सुध्दा या देहाचा जगण्याचा भरवसा नाही. हा काळ तुझ्यावर अकस्मात उडी घालून तुला ठार करील! । । १ ॥ 

<B>लहान थोर मातीआड होती ॥ शोधीं मार्ग बरा ॥२॥ </B>
आपल्या समक्ष लहान, थोर सर्व मरून दिसेनासे होतात! हे सर्व तू उघडपणे पाहतोसच! तर, आपल्या आत्मप्राप्तीचा हितकारक अशा चांगल्या मार्गाचा तू शोध कर. ॥२॥ 

<B>मरणोत्तर काय स्थिति तुझी ॥ पुसे गुरुवरा ॥३॥ </B>
मरणानंतर तुझी काय स्थिती होते ? तू मेल्यावर कोठे जातोस ? स्वर्गाला जातोस की, नरकाला जातोस ? अथवा आपल्या आत्मगृही जातोस ? या प्रश्नांचा उलगडा करण्यासाठी, स्वस्वरूपाची प्राप्ती करून देणाऱ्या अशा सर्वश्रेष्ठ सद्‌गुरूची भेट घे. त्यास विचार. म्हणजे तो सद्गुरू तुझ्या सर्व शंकांचे निरसन करून तुला समाधानी देईल! ॥३॥ 

<B>अहंइदमा व्यर्थ भुलसी ॥ नेणोनी परावरा ॥४॥</B>
परावाणीच्या पलीकडील, चौदहातीत, वाचा मनातीत, असे जे आपले आत्मस्वरूप आहे, त्यास न जाणून, विसरून, 'अहं' म्हणजे मी आहे, व 'इदं' म्हणजे हे दृश्य जग, हा भासमात्र संसार. अशा आपण दृश्य जगांस, देहबुध्दीने सत्य मानून, या संसारांत मी व माझेपणांस व्यर्थ मोहीत होतोस !॥४॥ 

<B>दत्ता शरण जाउनी त्वरित ॥ शोधीं प्रेम झरा ॥५॥</B>
स्वस्वरूप प्राप्तीसाठी दत्तात्रय गुरूस शरण जाऊन, आत्मनिष्ठ शुध्द प्रेमरूपी, सतत झुळुझुळू वाहणाऱ्या स्वच्छ झऱ्याचा गुरुकृपे शोध लाव !॥५॥


पद २३८३

<B>अजगर-मृत्यु-मुखींचे दर्दुर ॥ नेणती पामर ॥धृ॥</B>
काळरूपी मोठ्या सर्पाच्या मूळांतील आपण बेडूकच आहोत! हा काळ एका क्षणातच आपणांस गिळून नष्ट करून टाकील! हे क्षुद्र हीन असे मायाधीन प्राणी जाणत नाहीत! ॥धृ. ॥ 

<B>चिरंजीव मानुनी फसती ॥ वाढविती संसार ॥ पामर ॥१॥ </B>
हे मायामोहित जन स्वतःला चिरंजीव मानून, विषय वासनारूपी चिखलांत फसतात! आपण असेच कायम राहणार आहोत, हा संसार, स्त्री, पुत्र, घरदार, संपत्ती अशीच राहील, अनेक प्रकाराने प्रयत्न करून, घरदार, शेतीबाडी, धन धान्य संचय करून या संसाराची वाढ, फैलाव करीतात. ॥१॥ 

<B>नाहीं घडीचा भरवसा तनूचा ॥ मानिती आपणा अमर ॥ पामर ॥२॥ </B>
या शरीराचा क्षणाचाही भरवसा नाही. पण हे अज्ञ जन स्वतःस अमर समजतात. ॥२॥ 

<B>दत्तगुरूसी जातां शरण ॥ आपणचि परावर ॥ जयजय ॥३॥</B>
दत्तात्रय गुरूस एकनिष्ठ भावनेने हे पामर शरण गेले असतां, गुरूच्या कृपेने परावाचेच्या पलीकडे, चौदेहातीत असे जे ब्रह्मस्वरूप आहे, त्यांत एकरूप होऊन, तेजस स्वतःच ब्रह्म होऊन जातील! दत्तगुरूचा जयजयकार करून, गुरुप्रेमसुख भोगून, पूर्ण तृप्त व शांत होऊन जातील! ॥३॥


पद २३८४

<B>केव्हां मरण येईल आम्हां ॥ नकळे गुरुराया ॥ दीन शरण तुझे पाया ॥धृ॥</B>
हे परमात्मा स्वरूप सदगुरु दत्तात्रय राजा! आम्हाला केव्हां मरण येईल हे कळत नाही. म्हणून अतिनम्र असा तुझा गरीब भक्त तुला एकनिष्ठ भावनेने तुझ्या पायी शरण आलेला आहे, तर मजवर कृपा कर! ॥ धृ.॥ 

<B>बाल्य तारुण्य वृद्ध दशा ही ॥ भोगिते काया ॥ तरी ही न तुटे माया ॥१॥ </B>
हे दत्ता! बालपणाची खेळत, रडत अशी अज्ञानपणाची व परतंत्र स्थिति, व तरूणपणाची संपत्ति आणि श्री इच्छा तारुण्यमय स्थिती आणि म्हातारपणी शरीर शिथीलतेचे व व्याधीचे दुःख, चिंता, काळाचे भय, अशा ह्या तिन्ही अवस्थेतील दुःखद भोग, कष्ट, त्रास, चिंता, भीति हे सर्व माझे शरीर भोगीत आहे! तरी सुध्दा जी मूळीच नाही अशी खोटी व भासमात्र अशी माया, हिचा संबध सुटत नाही. ॥१॥  

<B>सदा काळभीति नाहीं निश्चिति ॥ कर्तेपण वाया ॥ मार्ग नाहीं निजठाया ॥२॥</B>
सदोदित मला या काळाची भीति वाटते! त्यामूळे माझ्या मनाला जराही शांति मिळत नाही. कर्तेपणाचा देहाभिमान करणे व्यर्थच आहे. मला आपल्या स्वरूपा ठिकाणी जाण्याचा मार्ग सापडत नाही. तुझ्या कृपेनेच स्वरूपप्राप्ति होऊ शकेल. ॥२॥ 

<B>कर्ता भोक्ता जाणुनी मिथ्या ॥ पडतों तव पाया ॥ राखीं राखीं दत्तसदया ॥३॥</B>
तर कार्य करणारा कर्ता व विषयभोग भोगणारा असा भोक्ता मी आहे, हा 'मी पणा' खोटाच आहे. हे मी तुझ्या कृपेने जाणून, तुझ्या पाया पडतो! तर हे पूर्ण दयाळू दत्तात्रया! तूच माझे रक्षण कर! माझा सांभाळ कर! मला तुझ्या वाचून दुसरा आधार नाही. ॥३॥

पद २३८५

<B>नाहीं मागणें तुजसी कांहीं ॥ दर्शन दे आतां ॥धृ॥</B>
हे सद्गुरू दत्तात्रया! मी तुझ्याजवळ इतर काहीही मागत नाही. तर मला आता तुझे दर्शन दे! तर मला लवकर दर्शन दे! ॥धृ॥

<B>भुक्ति न मार्गे मुक्ति न मागें ।॥ भक्ति दे दत्ता ॥१॥ </B>
हे सद्गुरूदत्ता! मुक्ती म्हणजे विषयभोग सुख, लौकिक सुख, हे मी मागत नाही. तसेच मुक्ती म्हणजे जीव आपल्या आत्मस्वरूपी पावतो, अशी मुक्तस्थिती ही मी तुला मागत नाही. तर मला देव व भक्त ऐक्यरूपच आहेत अशी अमेद गुरुभक्ती तू मला दे! ॥१॥  

<B>स्वरूप दावीं निजपदीं ठेवीं ॥ नाहीं कैवल्यचिंता ॥२॥</B>
तुझे बंध मोक्षातीत असे मूळ स्वरूप मला दाखव. आणि तूर्यपदातीत 'इदं', 'अहं' नामक सर्व दृश्य किंचितही नसतां, चिदानंद आपणच होऊन असणाऱ्या निजपदी मला ठेव. म्हणजे मग मला कैवल्यप्राप्तीची चिंता राहणार नाही. मी नित्य आत्मसुख भोगेन. ॥२॥ 

<B>दयाळु दत्ता पार्जी प्रेमामृता ॥ भजन प्रेम चित्ता ॥३॥</B>
हे दयाळू अंतःकरणाच्या अशा प्रेमळ दत्तात्रया! आता तू मला तुझे प्रेमरूपी अमृत पाज! आणि तुझ्या भजन भक्ती विषयी माझ्या अंतःकरणात प्रेम आवड उत्पन्न कर! त्यांत आनंदाने खेळव! ॥३॥


पद २३८६

<B>आतां लपविसी कां रे ॥ दावुनी निजगुज सारें ॥धृ॥</B>
हे सदगुरु दतात्रया! मला तू ब्रह्मस्वरूपाचे सर्व रहस्य पूर्णपणे दाखवून, त्याचा मला अनुभव देऊन, आतां मात्र तू तुझे सगुण प्रेमळ स्वरूप का चोरून ठेवितोस ? ॥धृ॥

<B>सद्‌गुरुरूपें अवतरुनी ॥ शिष्यपदवी मजला देउनी ॥ दावियलें खरें ॥ दत्ता० ॥१॥</B>
हे दतात्रया! तू मनुष्यदेहधारी अशा सगुण सदगुरु दत्तात्रय रूपाने या पृथ्वीतलावर अवतरून, मला तू अनुग्रहित करून, 'तू आता माझा शिष्य झाला आहेस !' असा शिष्यपणाचा अधिकार देऊन, मला तू तुझे 'सत्यस्वरूप' खरोखर अनुभवास आणून दिलेस! ॥१॥  

<B>भजनास्तव जन्म दिधले ॥ प्रेमामृत नित्य पाजियलें ॥ नाहीं येथे दुसरें ॥ दत्ता० ॥२॥</B>
हे सदगुरु दता! तुझी भजन-भक्ती करण्यासाठी, तू आपल्या अनेक भक्तांना आपल्या बरोबर जन्माला आणिलेस! असा त्यांना जन्म देऊन, त्या आपल्या भक्ताना आपले शुध्द गुरुप्रेमरूपी अमृत नित्य पाजतोस. गुरु निराळा, शिष्य निराळा, असा दुजेपणाचा द्वैतभाव तुझ्या स्वरूपा ठिकाणी मूळीच नाही. गुरु व शिष्य तूच झाला आहेस. ॥२॥ 

<B>सहजानंदीं चिद्विलास ॥ जिकडे तिकडे समरस ॥ दत्त प्रेमें भरे ॥ दत्ता० ॥३॥</B>
निर्विकार, निर्विषय, त्रिपुटीरहित सदगुरु प्रेमसुख भोगणे अशा सहजानंदाने, तू तुझ्या चैतन्य शक्तीच्या आधारे जगरूपी प्रेमखेळ उभारिलास! जिकडे तिकडे सर्वत्र तुझे ऐक्यस्वरूप अभिन्नपणे व्यापक भरले आहे! दुसरे काहीही नाही. याचा गुरुकृपे अनुभव आल्यामूळे या पंताच्या अगांत गुरुप्रेमाचे वारे संचारले आहे! त्या प्रेमात मी सदा धुंद राहतो. ॥३॥



पद २३८७

<B>कृपण कां झालासी ॥ याचका विन्मुख कां होसी ॥धृ॥</B>
कंजूष का झालास ? मागायला आलेल्यांना का चुकवितोस ? ॥धृ.॥ 

<B>सदा श्रीमंत श्रुतिही वदत ॥ स्वानंदराशी ॥१॥</B>
हे दत्ता! तू सदा श्रीमंत असा आहेस. म्हणजे नित्य मोक्षलक्ष्मीने युक्त असा तू आहेस! मोक्षलक्ष्मी सदा तुझा पायावर लोळण घेते. बेद सुध्दा तुझे वैभव सांगतात! तू केवळ आत्मानंदाची रासच असा पूर्ण स्वानंदमय आहेस! मग असे असताना तू याचकाकडे कृपादृष्टीने कां पाहात नाहीस ? ॥१॥  

<B>सांडुनी काम मागतों प्रेम ॥ भक्तहृदयवासी ॥२॥</B>
भक्ताच्या हृदयात नित्य वास्तव्य करून राहाणाऱ्या आत्मारामा, तुला माझे अंतःकरण सर्व समजतेच. मी माझ्या विषय वासनेचा त्याग करून, त्याची आसक्ति सोडून, फक्त तुझे आत्मनिष्ठ शुध्द प्रेम तुजजवळ मागतो! ॥२॥ 

<B>पडलों पायीं नुरलें कांहीं ॥ दत्तचिदाकाशीं ॥३॥</B>
हे सदगुरु दत्ता! तुला मी एकनिष्ठा भावनेने शरण येऊन, तुझ्यावर सर्व हवाला घालून, तुझ्या पायांवर मस्तक ठेवून, तेथे स्वस्थ पडून राहिलो असता, आता माझे काहीहि कर्तव्यकर्म करणे राहिले नाही. 'स्फुरणातीत साक्षीभावरहीत आपोआप उरते तेच चिदाकाश होय' अशा दत्तगुरु स्वरूपांत अथवा परब्रह्म स्वरूपात मी गुरुकृपे मिळून एकरूपच होऊन गेलो! ॥३॥


पद २३८८

<B>समर्था सर्व कांहीं शोभतें ॥धृ॥</B>
वाटेल ते कार्य करण्याचे ज्यात सामर्थ्य आहे, अशा सर्वश्रेष्ठ परमात्मस्वरूप सदगुरु दत्तास सर्व काही शोभते! ॥धृ॥

<B>दावुनी विकार सदा निर्विकार ॥ विश्वरूपीं स्फुरतें ॥१॥ </B>
तो सदगुरु परमात्मा, विकार दाखवून, म्हणजे भिन्नपणा, द्वैतभाव प्रगट करूनहि सदा निर्विकारी आहे! गुणातीतास विकार कोठील ? म्हणून ते सद्‌गुरू स्वरूप निर्विकार आहे." असे त्याचे निर्विकारी स्वरूप जगरूपाने स्फुरण पावून सहज कार्यान्वित होते! ॥१॥  

<B>दिसुनी अनेक अखंड एक ॥ चित्स्वरूप दिसतें ॥२॥ </B>
ते सद्‌गुरू स्वरूप नाम-रूप-गुण संपन्न अनेक प्रकारे दिसूनही खंडरहित असे एकटे एकच सर्वत्र व्याप्त आहे! असे ते ज्ञानस्वरूप अथवा ब्रह्मस्वरूप भिन्न भिन्न रूपाने दिसते! हा त्या दत्त प्रभूचा चिद्विलास आहे! द्वैत नाही ते ब्रह्मच आहे! ॥२॥ 

<B>निजप्रेम अमूप शिष्यगुरुरूप ॥ दत्तभजनीं नटतें ॥३॥</B>
परंतु आत्मस्वरूपाचे रसभरीत अमर्याद, अमाप, असीम असे आपले प्रेम भोगण्यासाठी, तो सद्‌गुरू आपल्या एकांगावर गुरू व शिष्य किंवा पुरूष व प्रकृती असा द्वैतरूप नटून, दत्तगुरूच्या भजन भक्तीत प्रेमानंदाने खेळतो! म्हणजे तो सद्‌गुरू दत्तपरमात्मा द्वैतरूप होऊन आपला प्रेमानंद आपणच भोगीत आहे! ॥३॥




पद २३८९

<B>तूंचि मला आधार ॥ सद्गुरु ॥धृ॥</B>
हे परमात्म स्वरूप अशा सद्गुरू दत्तात्रया! तूच माझा आधार आहेस. ॥धृ.॥ 

<B>सत्ता स्फूर्ति तूं त्रैमूर्ति ॥ तूंचि चराचर ॥१॥</B>
हे सद्गुरू! सत्ता स्फूर्ती म्हणजे सत्ताच ब्रह्माचे शिवरूप. त्यात उठणारी स्फूर्तीच
शक्ती आहे. म्हणजे शिव व शक्तीरूपाने या जगात सर्वत्र चैतन्य व जड रूपात तू सद्‌गुरू नटलेला आहेस! हे शिवशक्तीरूप म्हणजे ब्रह्मा, विष्णु व महादेव. हे तिन्ही देव मिळून एकवटलेली दत्तात्रयाची सगुण मूर्तीच आहे. ॥१॥ 

<B>सत्यज्ञानानंत विश्व विलसत । ब्रह्मचि परावर ॥२॥</B>
सत्यस्वरूप, ज्ञानस्वरूप व अनंत म्हणजे अमर्याद स्वरूप. तर अशा तिन्ही लक्षणांनी युक्त असे हे जग प्रेमानंदाने खेळत आहे. हे जग म्हणजे चौथ्या महाकारण देहाची परावाचा आहे. या परावाचेच्या पलीकडील, चौदेहातीत मूळब्रह्मस्वरूपच असे हे जग आहे. ब्रह्मावांचून अन्य काहीच नाही. ॥२॥

<B>शुद्ध सात्त्विक भक्तिगंगा ॥ दत्तप्रेमसागर ॥३॥</B>
हे दत्ता! तुझ्या कृपेने मायामलरहित अशी पवित्र व सात्विक गुणाने युक्त अशी माझी भक्तीरूपी गंगा नदी आहे. अशा माझ्या भक्तीरूपी गंगानदीचा तुझ्या स्वरूपांत संगम झाला. ऐक्य स्थितीत राहून मी नित्य गुरुभक्ती प्रेमसुख सोहळा भोगू लागलो! ॥३॥


पद २३९०

<B>मुक्ति तुझी तवपासी ठेवीं ॥ भेट देई गुरु राया ॥धृ॥</B>
दत्तावतारी माझ्या सद्गुरू बालमुकुंदराजा! जीव आपल्या मूळस्वरूपी पावतो, ती मोक्षस्थिती मला नको! ती तुझ्यापाशीच ठेव! फक्त मला तू भेट दे! ।॥धृ. ॥ 

<B>सर्वहि क्षणिक न मागें आणिक ॥ स्मरतों तव पाया ॥१॥ </B>
हे सद्‌गुरूराया! हे दिसणारे जड व चेतनयुक्त असे दृश्य जग, सर्वच क्षणभर दिसून क्षणांतच नाश पावणारे, असे नाशवंतच आहे! हे मी जाणून तुला आणखी इतर काहीही मागत नाही. ॥१॥  

<B>कर्माकर्म धर्माधर्म ॥ दिसती हे वाया ॥२॥</B>
शास्त्रविहित कर्म आचरणे व निषिध्द कर्म. असे कर्म व अकर्म तसेच वैदिक धर्माचरण सत्कर्म करणे हा धर्म आणि धर्मबाह्य आचरण करणे, पापाचरण करणे हा अधर्म, असे धर्म व अधर्म हे सर्व निष्फळ आहेत. हे कल्पित आहेत. हे मानवरचित आहेत. ॥२॥

<B>प्रेमामृता दत्त भुकेला ॥ नेई निजठाया ॥३॥</B>
आयटी इतहे सद्‌गुरू मी तर तुझे प्रेमरूपी अमृत सेवन करण्यासाठी सदा भुकेला आहे! तर, मला आत्मस्वरूपा ठिकाणी ने. म्हणजे मी त्या आत्मस्वरूपाचे रसभरीत प्रेम प्राशन करून पूर्ण तृप्त होईन! ॥३॥


पद २३९१

<B>भक्ता कां भिसी ॥ मृत्युचा नियंता सद्‌गुरु सदा प्रेमराशी ॥धृ॥ </B>
काळाचा यमाचा शास्ता, काळाला सुध्दा आपल्या आज्ञेत ठेवणाऱ्या काळाचा नियामक अशा हे परमात्मस्वरूप सद्‌गुरू बालमुकुंद! तूं केवळ प्रेमाचा पुंज, नित्य प्रेममय असा, सर्वांवर प्रेम करणारा प्रेमळ अंतःकरणाचा आहे. तू तर समर्थ आहेस. मग भक्ताला का भितोस ? ॥धृ. ॥ 

<B>ठेवीं मुक्ति तुजपासी ॥ बुडवीं प्रेमरसीं ॥१॥</B>
मुक्ति मला नको ती तुझ्या जवळच ठेव मला तुझ्या प्रेमानंद रसात ठेव ॥१॥  

<B>तव पदाची नाहीं आस ॥ निमग्न समरसीं ॥२॥</B>
हे सद्गुरू! तुझ्या ब्रह्मपदाची, तुझ्या अधिष्ठान प्राप्तीची मला मूळीच आशा नाही. मला तुझे ते ब्रह्मपद नको! तर मला ब्रह्मस्वरूपांत पूर्णपणे मिळून जाण्यांत, अथवा अनुभव व अनुभवी असा भेद नसणे अशा ऐक्य स्थितीत धुंद कर ॥२॥ 

<B>देई दर्शन दत्तावधूता ॥ भक्तहृदयवासी ॥३॥</B>
भक्तांच्या हृदयात नित्य आत्माराम रूपाने राहणाऱ्या हे माझ्या सद्‌गुरू बालमुकुंदा! मला तू लवकर प्रत्यक्ष दर्शन भेट दे! हे मी तुजजवळ मागणे मागतो! दुसरे काहीही नको! ॥३॥


पद २३९२

<B>आत्मस्वरूपीं रमसी दत्ता ॥ तुजसम करिसी भक्ता रे ॥धृ॥ </B>
हे सद्गुरू दत्तात्रया! तू नित्य आपल्या आत्मस्वरूपातच आनंदाने रमतोस! तू आपल्या भक्ताला तुझ्यासारखा गुरुरूप अथवा ब्रह्मस्वरूपच करीतोस. गुरू व शिष्य हा भेद शिल्लक राहात नाही. ॥ धृ.॥ 

<B>आहे नाहीं स्वरूप दावुनी ॥ देशी शांति चित्ता रे ॥१॥ </B>
आहे व नाही, असणे व नसणे म्हणजे आता आहे व नंतर नाही. ही दोन्हीही स्फूर्तीपासून होतात. असे भासमात्र हे दिसणारे मायारूप दाखवून, हे सद्‌गुरू तू आमच्या चित्ताला आत्मशांती देतोस रे. तो सद्‌गुरू प्रेमासाठी जगरूप झाला म्हणून, आम्ही या जगांत प्रेम भोगू शकतो. ॥१॥  

<B>दावुनी सद्‌गुरुशिष्यभाव ॥ सेविसी प्रेमामृता रे ॥२॥</B>
आपला प्रेमानंद भोगण्यासाठीच हे सद्गुरू तू स्वतः आपल्या एकांगावर सद्गुरू व शिष्य असा द्वैतभाव दाखवून, तू आपले प्रेमरूपी अमृत आपणच ग्रहण करीत असतोस रे! ॥२॥

<B>विश्वरूपें नटसी दत्ता ॥ सत्यज्ञानानंता रे ॥३॥</B>
तसेच सत्यस्वरूप, ज्ञानस्वरूप व अनंत म्हणजे अमर्याद स्वरूप अशी ह्या तिन्ही लक्षणांनी युक्त अशा परमात्म स्वरूप हे दत्तगुरू, तू स्वतःप्रेम भोगण्यासाठी विश्वरूपाने नटला आहेस. तुझ्या कृपेने याचा मी अनुभव घेऊन, गुरुप्रेमरसाची गोडी नित्य चाखतो! ॥३॥

पद २३९३

<B>एकचि ठाव भला ॥ म्हणुनी ॥ न सोडीं पाउला ॥धृ॥ </B>
हे सद्‌गुरू दत्तात्रया! मला तुझे एकटे एकच असे गुरू अधिष्ठान, आम्हा भक्तांचे आश्रय स्थान हेच मला माहीत आहे. म्हणून मी तुझे पाय घट्ट धरून ठेविले आहेत. आता मी तुझे पाय मूळीच सोडणार नाही! ॥धृ. ॥ 

<B>माता त्यजितां जावें पित्याकडे ॥ हेंचि ठावें बाला ॥१॥ </B>
आईने जर आपल्या लहान बाळास टाकून दिले तर, तो बालक आपल्या बापाकडे रडत रडत धावून जातो, हेच त्याला जसे ठाऊक असते. ॥१॥  

<B>कोणी न त्राता जगीं पाहतां ॥ भावें शरण तुला ॥२॥ </B>
या जगामध्ये पाहू गेलो असतां, तुझ्यावाचून माझे रक्षण करणारा तुझ्यासारखा समर्थ कोणीही दिसत नाही. हे जाणून मी पूर्ण श्रध्देने तुला शरण आलो आहे! ॥२॥

<B>दीन पामर चरणीं लोळतो ॥ दत्तगुरु प्रेमळा ॥३॥</B>
हे प्रेममय अंतःकरणाच्या अशा प्रेमळ दत्तगुरू! मी अतिनम्र तुला शरण आलेला असा गरीब व क्षुद्र, हीन प्राणी आहे! मी तुझ्या पायांवर लोटांगण घालितो! ॥३॥


पद २३९४

<B>जाउनी शरण दत्ता ॥ मिळलों अफूट अद्वैता ॥धृ॥</B>
सद्गुरू दत्तात्रयास, एकनिष्ठ भावनेने शरण जाऊन, त्याच्या कृपानुग्रहाने मी
अभेदरूप वा द्वैत नसलेल्या अशा ब्रह्मस्वरूपांत मिळून एकरूपच होऊन गेलो! ॥धृ. ॥ 

<B>बोधरवीची प्रभा फांकली ॥ द्वैतभ्रांति समूळ झांकली ॥ नाहीं उरली मोक्षचिंता ॥१॥</B>
सद्‌गुरूचा आत्मप्राप्तीचा बोध ग्रहण करून, तो बोध माझ्या हृदयात पूर्ण उसला असतां, त्या गुरुबोधरूपी सूर्याचा प्रकाश आंत बाहेर सर्वत्र पसरला गेला! त्यामूळे परमात्मा एकटा एकच असता, तो अनेक रूपाने भासणे, असा हा मायाभ्रम मुळासकटच झाकला गेला! मी मुक्त झालो! ॥१॥  

<B>पाहूं जातां विश्वाभास ॥ सहज ब्रह्मींचा विलास ॥ स्वानंदास्तव भोग्य भोक्ता ॥२॥ </B>
आत्मदृष्टीने पाहू गेले असता, ब्रह्मस्वरूपांवर भासमात्र दिसणारा हा जगभास म्हणजे हा त्या ब्रह्मस्वरूपाचा स्वाभाविकपणे प्रगट झालेला ब्रह्मस्वरूपाचा आनंदाचा प्रेमखेळ आहे! हा आत्मविलास आहे! तो दत्तप्रभू आपला आत्मानंद भोगण्यासाठी, ज्याचा उपभोग घ्यावयाचा ती वस्तू भोग्य. तिचा उपभोग घेणारा भोक्ता. असा भोग्य व भोक्ता, अथवा विषय व विषयी असा द्वैतरूप झाला! आणि आपला प्रेमानंद आपणच भोगू लागला! ॥२॥ 

<B>सत्तास्फूर्ति विश्वस्थिति ॥ कारुण्याची सद्गुरुमूर्ती ॥ सहज समाधि प्रेमळ दत्ता ॥३॥</B>
सत्ता स्फूर्ति म्हणजे "सत्ताच ब्रह्माचे शिवरूप. त्यांत उठणारी स्फूर्ति म्हणजे शक्ती." अशा सद्‌गुरू दत्तात्रयाची सगुण मुर्तीच आहे! तो दत्तप्रभूच निर्गुणाचा सगुण जगरूप झाला आहे! याचा मी गुरुकृपे अनुभव घेऊन, या पंताला कोणतीही अवस्था असली तरी, स्वस्वरूपाचे विस्मरण होत नाही. अशी अखंड समाधी लागून राहते! ही सहजावस्थाच प्राप्त झाली. ॥३॥


पद २३९५

<B>कृपाकटाक्षे पाहतां मजकडे ॥ आलों शरण तुला ॥धृ॥ </B>
हे सद्‌गुरू दत्तात्रया! तू कृपादृष्टीने, प्रेम नजरेने माझ्याकडे पाहिले असता, माझी संसाराची दुःखे, सर्व ताप तू दूर केलेस! तुझ्यापायी मी शरण आलो! ॥धृ. ॥

<B>नेणें प्रपंच नेणें परमार्थ ॥ पाहिजे चरण मला ॥१॥ </B>
हे सद्गुरू हा प्रपंच म्हणजे संसार, जीवाचा व्यवहार हा दृश्य जगपसारा हे काय आहे, हे मी मूळीच जाणत नाही. मला फक्त तुझे सान्निध्य पाहीजे! तुझ्या पायाची मी सेवा करीन, तुझ्या चरणधुळीत मी लोळेन! तुझ्या कृपेने मला खटपट, चिंता करण्याचे कारणच उरणार नाही! ॥१॥  

<B>भुक्ति न मार्गे मुक्ति न मागें ॥ म्हणवीं मज आपुला ॥२॥</B>
तसेच भुक्ती म्हणजे विषयभोग सुख, लौकिक संसारातील सुख, हे तुला मी मागत नाही आणि मुक्ती म्हणजे मोक्ष प्राप्ती, ब्रह्मस्थिती भोगणे, ही मुक्ती सुध्दा तुला मी मागत नाही. फक्त तू मला हा आपला आहे असे म्हण. ॥२॥ 

<B>देईं प्रेम करीं निष्काम ॥ दत्ता प्रेमळा ॥३॥</B>
हे प्रेममय अंतःकरणाच्या अशा प्रेमळ दत्तगुरू! तू मला वासनारहित कर! किंवा तुझ्याच प्रेमासाठी, तुझ्याच प्राप्तीसाठी, इतर तुजजवळ कांहीही न मागतां, बासनारहित अशी तुझी निष्काम भक्ती करणे ॥३॥


पद २३९६

<B>दातृत्वासी देउनी रजा ॥ शोभतो गुरुराजा ॥धृ॥</B>
माझा सद्गुरू राजा हा आपल्या शिष्यास मोक्षाचे दान करणारा दाता आहे, आपले औदार्य न दाखवितां, परमात्म स्वरूप गुरूराजा शोभून दिसतो. ॥ धृ. ॥ 

<B>निष्काम भक्ति अखंड प्रीति ॥ नाहीं भाव दुजा ॥१॥ </B>
निरिच्छ होऊन, केवळ ईश्वर प्राप्तीसाठींच केलेली निष्काम भक्ती आवडीने केल्याने हृदयांत ईश्वरी प्रेम प्रगट होते! आत्मस्वरूपाची भेट होते! त्यामूळे गुरू निराळा, मक्त निराळा हा दुजेपणाचा भाव माझ्या ठिकाणी राहिला नाही. ॥१॥  

<B>कांहीं न मागणें प्रेम भोगणें ॥ मुक्ति पडली वजा ॥२॥ </B>
काहीही मागू नये! फक्त गुरुप्रेमसुख भोगावें! मुक्ती म्हणजे मोक्ष अथवा ब्रह्मस्थिती ही त्या सद्‌गुरूच्या प्रेमसुखापुढे न्यून ठरली! सदा गुरुप्रेम सुखच भोगणे! अशी माझी स्थिती झाली ॥२॥ 

<B>सत्यज्ञानानंत दत्तावधूत ॥ दावी भजनमौजा ॥३॥</B>
सत्यस्वरूप, ज्ञानस्वरूप, व अनंत म्हणजे ज्याचा अंत लागत नाही असे अमर्याद स्वरूप. अशा या तिन्ही लक्षणांनी युक्त असा केवळ ब्रह्मस्वरूपच माझा सद्‌गुरू बालमुकुंद आहे! तो सद्‌गुरू आम्हाला भजन मौजा दाखवितो! ॥३॥


पद २३९७

<B>विटलों मी संसारीं ॥ दत्ता ॥ ठाकलों तुझे द्वारीं ॥धृ.॥ </B>
हे सद्‌गुरू दत्तात्रया! या नाशवंत संसारांत इंद्रियद्वारा क्षणिक विषयभोग सुखांत मोहांत गुरफटून, आणि दुःख, त्रास, दगदग, संकटे, व्याधी इत्यादींनी मी फार त्रस्त झालो आहे! या संसाराची आसक्ती, मोह, ममता, यांचा त्याग करून मी तुझ्या अंगणांत येऊन उभा राहिलो आहे! ॥धृ. ॥ 

<B>कर्तृत्वाची भ्रांति निमली ॥ चिद्विलासलहरी ॥१॥ </B>
तुझ्या कृपेने "मीच देह आहे, मीच कर्ता आहे", असा हा मीपणाचा माझा मायाभ्रम स्वरूपांत लय पावला! हा मायाभ्रम निघून गेल्यामूळे ईशशक्तीचा जगरूपी प्रेम खेळ, अशी ही स्वरूप सागरांवरील जगरूपी लाट उसळलेली आहे, तर हे जग स्वरूपाहून निराळे नाही. ॥१॥  

<B>एकानेक स्वरूपें नटसी ॥ श्रीपाद नरहरी ॥२॥ </B>
श्रीपाद श्रीवल्लभ हा त्या दत्तात्रयाचा दुसरा अवतार आहे व नरसिंह सरस्वती हा दत्तात्रयाचा तिसरा अवतार आहे. ह्या रूपाने तो दत्तगुरूच अवतरला आहे तर, अशा हे दत्तात्रया! तू एकटा एकच असतांना, प्रेमानंद भोगण्यासाठी या जगांत अनंत नाम रूपाने नटतोस! ॥२॥

<B>भुक्ति मुक्ति नलगे दत्ता ॥ लोळें चरणावरी ॥३॥</B>
आता मला विषयभोग सुख, संसारिक लौकिक सुख भोगणे अशी भुक्ती नको! तसेच मोक्ष वा ब्रह्मसुख भोगणे अशी मुक्ती नको! मी तर आतां तुझ्या स्वरूपांत धुंद होऊन, प्रेमभरांत तुझ्या पायांवर लोटांगण घालतो! तुझे चरणच मला प्रिय आहेत! या पलीकडे मला काहीही नको. ॥३॥


पद २३९८

<B>विश्वस्वरूप सगुण दत्त ॥ खूण बाणली आम्हां ॥धृ॥</B>
ह्या दृश्य जगाचे नाम, रूप, गुणसंपन्न असे साकारलेले सगुण स्वरूप दत्तात्रय गुरूच आहे. जग ही दत्तात्रयाची सगुण मूर्तीच आहे! याची गुरुकृपे आमच्या अंतःकरणांत आम्हांस पूर्ण ओळख दृढ ठसली! ॥धृ. ॥ 

<B>सत्यज्ञानानंत जगचि सर्व ॥ ठाव न रूपनामा ॥१॥ </B>
सत्य स्वरूप, ज्ञान स्वरूप व अनंत म्हणजे अमर्याद स्वरूप. अशा ह्या तिन्ही लक्षणांनी युक्त असे सर्व जमव पूर्णपणे ब्रह्मस्वरूपच आहे! त्या स्वरूपा ठिकाणी अनंत मासमात्र रूप नावांचा पत्ताच नाही. ॥१॥  

<B>अनंत शक्ति अनंत विलास ॥ भजूं आनंदधामा ॥२॥ </B>
देह, इंद्रिये वगैरे कडून अनेक प्रकारे कार्य करणारी, तसेच या जगात अनेक घटना घडविणारी, कार्यान्वित अशी दत्तप्रभूची चैतन्य शक्तीच आहे! या जगात त्या शक्तीचे अनेक तन्देचे विविध खेळ चालू आहेत. म्हणून आपल्या चैतन्य शक्तीला प्रेरणा देणाऱ्या, केवळ ब्रह्मानंदाचे निवासस्थानच अशा त्या दत्तप्रभूचीच आम्ही भक्ती करीत राहू! ॥२॥

<B>आपुल्या स्वरूपीं आपण रमतो ॥ अनंत दत्तप्रेमा ॥३॥</B>
तो दत्त परमात्मा अशा प्रकारे आपल्या आत्मस्वरूपात प्रेमानंद भोगण्यासाठी आपणच स्वतः विश्वरूप होऊन, आनंदाने गुंग होऊन खेळतो! त्या दत्तप्रभूच्या अमर्याद अशा ह्या दृश्य जगरूपाने दत्तप्रेमा प्रगट झाला आहे! ॥३॥


पद २३९९

<B>मला व्यसन लागलें गुरुप्रेमाचें ॥धृ॥ </B>
आत्मस्वरूपाचे रसभरीत शुध्द प्रेम भोगणे, असा मला प्रेमसुख भोगण्याचा गुरूकृपें छंदच लागून राहिला आहे! असा मी गुरुप्रेम व्यसनी झालो आहे! ॥धृ. ॥ 

<B>भुक्ति मुक्ति सारितां मागें ॥ साधन शीण आतां कैचें ॥१॥ </B>
मुक्ती म्हणजे विषयसुख भोगणे, लौकिक संसारिक सुख भोगणे आणि मुक्ती म्हणजे मोक्षसुख भोगणे अथवा ब्रह्मसुख भोगणे. अशी भुक्ती व मुक्ती मागे सारून, त्यांची आसक्ती टाकून दिली असता, मला कसलीच आशा राहिली नाही. त्यामूळे मला आता अनेक साधन सायास करण्याचा शीण कसा राहील ? ॥१॥  

<B>साक्ष्य साक्षी नसती स्वरूपीं ॥ नाहीं ओझें नामरूपाचें ॥२॥ </B>
आत्मस्वरूप हे एकटे एकच सर्वत्र व्याप्त आहे! तर अशा स्वरूपा ठिकाणी साक्ष्य म्हणजे ज्याची साक्ष्य द्यावयाची ते परमात्म स्वरूप व साक्षी म्हणजे त्या स्वरूपांस पाहणारा व जाणणारा. असा साक्ष्य व साक्षी हा द्वैतभाव तेथे नाही! तेथे नामरूपी याचा भार नाही ॥२॥ 

<B>स्वरूपछंदें ब्रह्मानंदें ॥ दत्तभजनीं नित्य नाचे ॥३॥</B>
गुरुकृर्षे मला ब्रह्मस्वरूपांत रमण्याचा छंद लागण्याने मी त्या ब्रह्मानंदाने धुंद होऊन, दत्तात्रय गुरूच्या भजनानंदात नित्य नाचतो! आणि गुरुभक्ती प्रेमसुखाची गोडी नित्य चाखतो! ॥३॥

पद २४००

<B>गुरूसी शरण मी गेलों ।॥ तैंचि मुक्त मी जाहलों ॥धृ॥ </B>
मी एकनिष्ठ भावनेने दत्तावतारी सद्गुरू बालमुकुंदास शरण गेलो असतां, त्याच वेळेस मुक्त होऊन गेलो! ब्रह्मस्वरूपच होऊन गेलो ॥धृ॥

<B>नेउनी एकांतीं बोध करितां ॥ परेपार गेलों ॥१॥</B>
तर त्या सद्‌गुरूने मला निवांत स्थळी नेऊन, मला आत्मप्राप्तीचा उपदेश सांगितला! तो उपदेश माझ्या हृदयात पूर्ण ठसला असतां, गुरुबोध प्रतापाने, चौथ्या महाकारण देहाची परावाणी आहे, या परावाणीच्या पलीकडील चौदेहातीत अशा मूळ स्वरूपाठिकाणी मी गेलो! ॥१॥  

<B>आत्मसाक्षात्कार दाविला साचार ॥ भेदातीत उरलों ॥२॥ </B>
अशा प्रकारे गुरूने मला सत्य असा आत्मसाक्षात्कार करून दिला! म्हणजे माझे आत्मस्वरूप सर्वत्र ओतप्रोत भरलेले आहे, असा आत्मानुभव मला करून दिला! त्यामूळे 'गुरू निराळा, मी शिष्य निराळा', ह्या मेदाच्या पलीकडील अद्वैत अशा आत्मस्वरूपाने मीच शिल्लक उरलो! माझा द्वैतभ्रम निघून गेला! ॥२॥ 

<B>जगदाभास चिद्विलास ॥ दत्तस्वरूपीं रमलों ॥३॥</B>
ब्रह्मस्वरूपांवर दिसणारा हा जगाचा भास हा त्या ईश शक्तीचा जगरूपी प्रेमखेळ आहे! याचा अनुभव घेऊन, म्हणजे निर्गुण व सगुण ऐक्यरूपच आहे, हे जाणून, दत्तस्वरूपांत आत्मस्वरूपांत आनंदाने तल्लीन होऊन, मी नित्य गुरुप्रेमसुख सोहळा भोगू लागलो! ॥३॥











पद २४०१

<B>शुद्ध प्रेम मजला देई ॥ हेंचि मागणें तुझे पायीं ॥धृ॥ </B>
हे सद्‌गुरू दत्तात्रया! तू मला मायामलरहीत कुध्द अशा आत्मस्वरूपाचा आत्मनिष्ठ प्रेमा दे! तुझ्या पायापाशी माझे हेच मागणे आहे! ॥ धृ. ॥

<B>जीव संसारा साक्षी तूंचि ॥ बुडवीं मजला स्वानंदडोहीं ॥१॥</B>
हे सद्गुरू! "मीच देह आहे, मीच कर्ता भोक्ता आहे, आणि हे दृश्य जग सत्य आहे, असे मानणारा हा जीव आहे. या जीवाचा घरदार, बायको मुले, संपत्ती वगैरे क्षणिक भासमात्र असा संसार आहे. तूंच याचा साक्षी म्हणजे द्रष्टा असा आत्माराम आहेस! तू मला तुझ्या आत्मानंदरूपी डोहांत बुडवून एकरूपच करून टाक. ही नम्र प्रार्थना. ॥१॥  

<B>भक्ति नेणें भक्त मी कैंचा ॥ भजनसेवा तूंचि घेईं ॥२॥ </B>
हे सद्‌गुरू दत्ता! तुझी भक्ती कशी करावी ? हे भक्तीबीज मी मूळीच जाणत नाही! तर मग मी तुझा भक्त कसा म्हणविला जाईन ? तूच मला तुझी भक्ती शिकवून, मजकडून तुझी भजन-भक्ती करणे अशी ही भजन सेवा मजकडून करवून घे! ॥२॥

<B>शिवशक्तीचा विलास विश्व ॥ दत्त भरला दिशा दाही ॥३॥</B>
त्या दत्तप्रभूच्या आत्मशक्तीचा जगरूपी प्रेमखेळ, अथवा पुरूष प्रकृतिचा जगरूपी खेळ आहे, तो दत्तपरमात्माच दाही दिशांना सर्वत्र भरला आहे, तोच स्वतः प्रेम भोगण्यासाठी सहज स्फूरण पावून, आपल्या एकांगावर शिव शक्तीरूप जग खेळ उभारून जड चैतन्यांत तो प्रभू आपला प्रेमानंद आपणच भोगीत आहे! त्या दत्तगुरूचे शुध्द प्रेम नित्य भोगतो! ॥३॥


पद २४०२

<B>किती गूढ तूं सद्‌गुरु दत्ता ॥धृ॥</B>
सद्गुरू दत्तात्रया! तुझे स्वरूप किती गूढ आहे! ।॥धृ. ॥ 

<B>कर्मोपासना योगहि साधितां ॥ नेणों तुझ्या अंता ॥१॥</B>
हे सद्‌गुरू तू असा गुह्यस्वरूप आहे की, शाख विहित कर्म मार्गाचे आचरण करणे व एकाच देवतेची शोडषोपचारे ध्येय प्राप्तीसाठी पूजा, प्रार्थना करीत राहणे. तसेच हटयोग, लययोग, मंत्रयोग, राजयोग, शिवयोग वगैरे योगसुध्दा साध्य केले असताना तुझा अंत लाविता आला नाही. असा तू अनंत, अमर्याद, तर्कतीत अति गूढ असा आहेस. तुझा कृपेवांचून तुझी स्वरूप स्थिती कळणार नाही! ॥१॥ 

<B>अहंममता सारितां सहज ॥ प्रगट चित्सविता ॥२॥ </B>
परंतु, मी आहे, व हे घरदार, शेती, स्त्री, मुले, संपत्ती वगैरे माझी आहेत, अशी मी व माझेपणाची प्रीती, अशी ही 'अहंममता' हिला बाजूला सारून, तिचा त्याग केला असता, काही एक प्रयत्न न करितां, अनायासे माझ्या हृदयात गुरुकृपें ज्ञानसूर्य आत्मसूर्य प्रकाशित झाला! त्यामूळे मायारात्र संपून गेली! ॥२॥ 

<B>सत्तास्फूर्ति विश्वमूर्ति ॥ प्रेमसागर दत्ता ॥३॥</B>
केवळ प्रेममय स्वरूपरूपी समुद्रच अशा परमात्म स्वरूप हे सद्‌गुरू दत्तात्रया! 'सत्ता स्फूर्ती' हीच तुझी विच मूर्ती आहे. म्हणजे सत्ताच ब्रह्माचे शिवरूप त्यांत उठणारी स्फूर्तीच शक्ती होय. तूंच जगरूप झालास! ॥३॥


पद २४०३

<B>बालक समर्थाचें होउनी ॥ चिंताव्यसनीं कां झुरावें ॥धृ॥ </B>
वाटेल ते कार्य करण्याचे ज्यात सामर्थ्य आहे, अशा सामर्थ्यसंपन सद्गुरू दत्तात्रयाचे लहान बालक होऊन, शिष्य होऊन, त्यावर पूर्ण विश्वास न ठेवितां, सतत चिंता करीत बसणे हेच व्यसन आहे! तर अशा चिंता व्यसनांत खितपत पडून, संसारांतील दुःखाच्या काळजीने रोड कां व्हावें ? तर तो सद्‌गुरू आपले नित्य रक्षण करीत असतोस हा दृढ विश्वास ठेवावा! ॥ धृ. ॥

<B>अभिमान टाकुनी चरण धरितां ॥ वृत्ति स्वरूपीं सत्य स्थिरावें॥१॥</B>
देहाभिमानाचा त्याग करून, सद्गुरूस शरण जाऊन, त्याचे पाय दृढ घरीले असतां, आपल्या मनाची वृत्ती निर्विकारी ब्रह्मस्वरूपांत स्थिर होऊन आत्मशांती लाभते! चिंता, तळमळ दूर होते! ॥१॥ 

<B>करुणा मूर्ति सद्‌गुरुदर्शनें ॥ मरुनी भजनास्तव उरावें ॥२॥ </B>
केवळ दयेची मूर्तीच! दयाळू अशा सद्गुरू माऊलीचे दर्शन घेऊन, त्याच्या दर्शनाने अगर भेटीने "मीच देह आहे, मीच कर्ता भोक्ता आहे", अशी देह बुध्दी नष्ट करून, म्हणजे गुरुकृपे मुक्त होऊन नित्य स्वरूपांत रमून, सद्‌गुरूची भजन-भक्ती करीत राहावे. ॥२॥ 

<B>सर्वहि दत्त नाहीं द्वैत ॥ प्रेमपान नित्य करावें ॥३॥</B>
आपल्या आंत बाहेर सर्वत्र दत्तपरमात्माच आहे! हे द्वैत म्हणजे दृश्य भासमात्र जग विलास, स्वरूपा ठिकाणी मूळीच नाही. हे गुरुकृपें अनुभवाने जाणून त्या दत्तगुरूचे शुध्द प्रेम नित्य प्राशन करून तृप्त व्हावे! चिंता करू नये! ॥३॥


पद २४०४

<B>प्रेमळा सगुण रूपें न भेटसी ॥ संसारीं मज कां रे लोटसी ॥धृ॥ </B>
सद्गुरू दत्तात्रया! हे प्रेममय अंतःकरणाच्या अशा प्रेमळा! मला तू प्रत्यक्ष देहधारी अशा सगुण दत्तात्रय रूपाने कां भेट देत नाहीस ? मला या खोट्या, भासमात्र संसारांत, दुःखाच्या खाईत, जन्ममरण फेऱ्यांत का ढकलतोस ? ॥ धृ. ॥ 

<B>विषया विटलों स्वरूपीं नटलों ॥ विश्वरूपें तूंचि थाटसी ॥१॥ </B>
सद्गुरू दत्ता! भी शब्द, स्पर्श, रूप, रस व गंध या पंचविषय भोग सुखास कंटाळलो आहे.मी तुझ्या कृपेने आत्मस्वरूपांत रमण्यास सज्ज झालो आहे! हे सद्गुरू दत्ता! जगरूपाने नटून तू शोभून दिसतोस! ॥१॥  

<B>अज्ञानोक्ति बंध मुक्ति ॥ द्वैत होउनी तूंचि नटसी ॥२॥</B>
हे सद्गुरू माया पाशांत अडकणे हा बंध आहे व पायापाशांतून सुटणे यास मोक्ष म्हणतात. वास्तविक बंधच जर नाही तर, मोक्ष कसा खरा असू शकेल ? अर्थात स्वरूपा ठिकाणी बंध व मोक्ष कल्पिणे म्हणजे हे लहान बालकाप्रमाणे अज्ञानपणाचे बोलणे आहे! तर हे सद्‌गुरू, दृश्य जगरूप होऊन तूच नटतोस! माया नाहीच तुझा तूंच सर्वत्र आहेस. ॥२॥ 

<B>अहंकार टाकुनी स्मरतां दत्ता ॥ प्रेमस्वरूपें हृदयीं दाटसी ॥३॥</B>
देहाभिमान टाकून तुझे स्मरण केले असतां, प्रेमानंद स्वरूपाने तूंच माझ्या हृदयात ओतप्रोत भरून राहतोस. ॥३॥


पद २४०५

<B>पायाचीया सेवा करावी ही आस ॥ चुकीं हा त्रास संसाराचा ॥धृ॥ 

<B>तुझ्या पायाची सेवा, पूजा, आराधना करावी, अशी माझ्या मनांत उत्कट इच्छा आहे! तर यासाठी तू या नाशवंत संसारातील दुःखे, संकटे, कष्ट, व्याधी काळ भीती वगैरेपासून होणारा त्रास चुकव. ॥धृ. ॥ 

<B>समजुनी खोटें राहूं आतां कोठें ॥ म्हणुनी मी नेटें शरण आलों ॥१॥ </B>
हा दृश्य जग विलास, संसार दिसतो, तो नाशवंत, भासमात्र खोटाच आहे. हे मी अनुभवाने जाणून घेतले आहे. तर मी आता कोठे राहू ? म्हणून मी तुजजवळ या संसाराची आसक्ती टाकून तुला एकनिष्ठ भावनेने शरण आलो आहे! ॥१॥ 

<B>उकलिते घडीघडी आयुष्याची घडी ॥ व्यर्थ घडामोडी व्यवहाराची ॥२॥ </B>
केव्हा मरण येईल हे कळत नाही. या जीवनाचा, आयुष्याचा काळ वारंवार उकलिला जात आहे. व्यवहार सर्व व्यर्थ आहेत. ॥२॥ 

<B>आतां तरी पार करीं दयासागर ॥ पदीं हा पामर पडलासे ॥३॥ </B>
तर हे दयासागरा! निदान आता तरी मला या संसार सागरांतून उध्दरून ने! मला आत्मस्वरूपाची प्राप्ती करून दे! हा अतिक्षुद्र व हीन असा मी प्राणी तुझ्या पायांवर मस्तक ठेवून, तुजवर पूर्ण हवाला घालून तुझ्या आश्रयाखाली स्वस्थ पडून राहिलो आहे! ॥३॥

<B>निजप्रेमभुक्ति सदा भजनप्रीति ॥ दत्तपदीं शांति देई सदा ॥४॥</B>
तू आता मला आत्मनिष्ठ शुध्द प्रेमाचे भोजन दे! आणि नित्य गुरुभजन भक्तीची आवड माझ्याठायी उत्पन्न कर! तसेच मला दत्तगुरूच्या पायापाशी ठेवून, मला नित्य आत्मशांती दे! ॥४॥


पद २४०६

<B>मोह किती हा मिथ्या भवाचा ॥ दारा धन सुत देह गेहाचा ॥धृ॥</B>
या खोट्या भासमात्र संसाराचा व या संसारांत स्त्री, संपत्ती, पुत्र हे शरीर, व घरदार यांचा किती तरी मोह तू धरितोस ? या देहाचा क्षणभरही जगण्याचा भरवसा नाही. तू याची आसक्ती सोडून दे! आणि आपल्या या नरजन्माचे सार्थक करून घे. येथे तुझे कोणीही नाही. तू सुध्दा कोणाचाही नाहीस. येथील हे मोह नाते खोटेच आहे. ॥धृ. ॥ 

<B>पंच भूतांचा देह साचा ॥ माझा म्हणतां अधिकार कैंचा ॥१॥ </B>
खरोखरच, पृथ्वी, आप, तेज, बायु व आकाश या पंचमहाभूतांच्या मिश्रणाचा हा देह आहे. तू या देहाला हा माझा देह आहे, असे अभिमान धरून म्हणतोस. परंतु यावर तुझा अधिकार अथवा सत्ता कशी असू शकेल ? तर मूळीच नाही. हा देह तुझा नव्हे! तो पंचमहाभूतांचा आहे. ॥१॥ 

<B>खेळ मनाचा बंधमोक्षाचा ॥ सद्‌गुरुचरणीं निमली वाचा ॥२॥</B>
अरे मानवा! बंध म्हणजे मायापाशांत अडकणे व मोक्ष म्हणजे त्यातून सुटणे हा मनाचा खेळ आहे. सद्‌गुरूच्या स्वरूपांत माझी वाचा लय पावली. म्हणजे ते स्वरूप चारी वाचेच्या, चारी देहांच्या व या देहांच्या अवस्थेच्या तसेच मनाच्या पलीकडे असे गुह्य आहे! शब्दाने त्याचे वर्णन होऊच शकत नाही ॥२॥ 

<B> कारण कार्य सत्तास्फूर्ति ॥ शिवशक्ति दत्त अवधूत साचा ॥३॥</B>
कारण म्हणजे जे जग उत्पत्तीचे मूळ कारण ते परब्रह्म होय व कार्य म्हणजे कारणाचे कार्य जग आहे. यालाच सत्तास्फूर्तिरूप म्हणतात. सत्तास्फुर्ति म्हणजे सत्ता व ब्रह्माचे शिवरूप व त्यांत उठणारी स्फूर्ति म्हणजे शक्ती असे शिव व शक्तीरूप हे जग आहे. खरोखर पाहू गेले असता, शिव शक्तीरूप अथवा सत्तास्फुर्तिरूप हे जग म्हणजे सर्वसंगरहित अशा दत्तात्रय गुरूची सगुण मूर्तीच आहे !॥३॥


पद २४०७

<B>सद्‌गुरुबोधरवी ऊदेला ॥ अनादि मायाभ्रम मावळला ॥धृ॥</B>
सद्‌गुरू बालमुकुंदाने मला आत्मप्राप्तीचा बोध सांगितला असतां, तो बोधरूपी सूर्य माझ्या हृदयात प्रकाशित झाला! त्यामूळे जिला मूळ आधार नाही, अशी ही माया आहे. मृगजळाप्रमाणे खोटा भास तसा हा मायाभ्रम आहे! तो नाहींसाच झाला! अज्ञान अंधःकार निघून गेला! ॥धृ. ॥ 

<B>कर्माकर्मी जीव भागला ॥ उपासनेचा व्यर्थ गलबला ॥ योगमार्गाचा मिथ्या झोला ॥ गुरुपदीं अहंभाव निमाला ॥१॥ </B>
कर्म म्हणजे शाखविहित, विधियुक्त कर्म आचरणे व अकर्म म्हणजे निषिध्द कर्म, पापाचरण हे करू नये. अशा कर्म व अकर्मात अडकून हा जीव थकून गेला! तसेच एकाच देवतेची ध्येयप्राप्तीसाठी पूजा, आराधना, प्रार्थना करणे, याचा गोंधळ व्यर्थच आहे. त्याचप्रमाणे लययोग, मंत्रयोग, तारकयोग, कर्मयोग वगैरे योगाचरण करणे किंवा आसन घालून, प्राणायाम साधून वायू रोघून, तो उर्ध्व करून, समाधी लावणे, असा हटयोगाचा कष्टसाध्य मार्ग आचरण्याचा हा मिथ्या झालो आहे! 'मीपणाचा' माझा भाव, मी कर्ता अशी खोटी भावना, गुरूच्या पायी शरण जाऊन, त्याच्या स्वरूपांत लय पावली! ॥१॥  

<B>विद्याविद्या रात्रंदिवस ॥ जीवशिवा त्यामधीं वास ॥ बंधमोक्षाचाहि सोस ॥ सर्वहि भ्रमाचा भोपळा ॥२॥ </B>
'विद्या' ही ईश्वराची जग उपाधि आहे. अविद्या ही जीवाची संसार उपाधि आहे. तर अशा 'विद्या' व 'अविद्या'चे या दोन्ही मायेचे शिव व जीवांत राहणे असते. तसेच मी मायाबंधनांत अडकलो आहे, हा सर्वच भ्रमाचा मोपळा आहे! हाच मायाभ्रम आहे! ॥२॥

<B>सत्तास्फूर्तिरूप जगत ॥ शिवशक्ति ही नित्य नांदत ॥ सहज पूजा पाहुनी दत्त ॥ प्रेमसागरीं पूर्ण निमाला ॥३॥</B>
हे सर्वजग सत्ता स्फूर्ति -रूप अथवा पुरूष व प्रकृति नित्य वास्तव्य करून राहते! याचे ऐक्य कधीही मोडत नाही. अणु रेणू पासून ते ब्रह्मापर्यंत ही शिव-शक्ती सर्वत्र प्रेमाने बिलास करीत आहेत. सर्व प्राणीमात्रांचा घडणारा व्यवहार ही सहज पूजा, अकृत्रिम पूजा चाललेली आहे! तो सद्‌गुरू परमात्मा 'पूज्य-पूजक-पूजन' असा प्रेमासाठी त्रिपुटीरूप झाला आहे. असा तो सद्‌गुरू पुरूष व प्रकृतिरूपाने गुरू शिष्य रूपाने नटून आपली पूजा आपणच करून घेत आहे. अशी ही सहज पूजा पाहून, हा पंत प्रेममय अशा स्वरूप सागरांत मिळून, पूर्ण समरसझाला! व नित्य प्रेमानंद भोगू लागला! ॥३॥

पद २४०८

<B>सावध होऊं गुरूसी गाऊं ॥ संसारा विसरूं ॥धृ॥ </B>
आम्ही हुशार राहून, हा मृत्यू डोळ्यांपुढे ठेवून, सद्‌गुरू दत्तात्रयाचे गायन, भजन करू! त्याची स्तुति नित्य करू! आणि हा डोळ्यांसमोर दिसणारा दृश्य जग पसारा, त्यांतील हा देह व्यवहार, अशा या नाशवंत, संसारास आम्ही गुरुकृपे विसरून जाऊ !॥धृ. ॥

<B>नाहीं घडीचा भरवसा तनूचा ॥ आत्मस्वरूपीं भरूं ॥१॥</B>
या देहाचा एक क्षणभरही जगण्याचा भरवसा नाही. आम्ही गुरुकृपे आपल्या आत्मस्वरूपांत मिळून एकरूपच होऊन जाऊ! ॥१॥  

<B>शुद्ध तूर्या वरुनी भार्या ॥ उन्मनींत शिरूं ॥२॥</B>
यासाठी मायमलरहित अशी पवित्र तूर्यावस्था म्हणजे 'मी ब्रह्म आहे', अशी चौथ्या महाकारण देहाची ब्रह्मस्थिती आहे. अशा ह्या तूर्यअवस्थारूपी पत्नीशी लग्न लावून, म्हणजे तिचा स्विकार करून, चौदेहातीत मूळस्वरूप स्थिती आहे. हिलाच उन्मनी अवस्था म्हणतात. या अवस्थेत मन स्वरूपांत लय पावल्याने देहाचे, जगाचे भान राहत नाही. तर आम्ही अशा उन्मनी गृहांत, तूर्य स्त्री बरोबर घेऊन तेथे प्रवेश करू. ॥२॥ 

<B>सच्चिदानंद ब्रह्मसागरी ॥ दत्तभजनीं भरूं ॥३॥</B>
सत्यस्वरूप, ज्ञानस्वरूप व आनंद स्वरूप या तिन्ही लक्षणांनी युक्त अशा सर्वव्यापक ब्रह्मस्वरूप सागरांत आम्ही एकरूप होऊ, अशा समरस स्थितीत, जीवन्मुक्त झाल्यावरही दत्तात्रय गुरूच्या भजन भक्तीत आनंदाने तल्लीन होऊन जाऊ व शुध्द गुरुप्रेमरसाची गोडी नित्य चाखूं! ॥३॥


पद २४०९

<B>वीरशैव भक्ति करितां ।॥ मिळे जीवन्मुक्ति ॥धृ॥</B>
शंकराच्या अनन्य भक्तासारखी, आपला जीव सद्‌गुरू चरणी समर्पण करण्याची व पारमार्थिक सात्विक वैराग्य अंगी बाणून भक्ती करणे, कसल्याही कठोर प्रसंगी न डगमगणे अशी शूरपणाची दत्त गुरूची वीरशैव भक्ती केली असतां, स्वतःचे व सकळांचे विस्मरण पडणे, याचा अनुभव जागृतीत घेणेंच जीवन्मुक्त! ॥ धृ.॥

<B>मोह घालिती बंधन करिती ॥ मिथ्या जनप्रीति ॥१॥ </B>
'मी हे घरदार, पुत्र, स्त्री, संपत्ती वगैरे सर्व माझी आहेत.' अशी मी व माझेंपणाची प्रीती, अशी ही 'अहंममता' आपली मूळस्वरूप स्थिती, झांकते! त्यावर आवरण घालिते व चिंता वाढते ॥१॥  

<B>अहंममता वाढवी चिंता ॥ झाकी निजस्थिति ॥२॥ </B>

<B>वीरविरति सुदृढ भक्ति ॥ दत्तप्रेमशांति ॥३॥</B>
आपल्या अंगी पारमार्थिक सात्विक वैराग्य बाणले पाहिजे! अशा प्रकारे संसार आसक्ती मूळीच नसणे तसेच सुदृढ भक्ती म्हणजे कोणताही दुर्धर प्रसंग ओढवला तरी न ढळणारी अशी अतिवृढ, निश्चयात्मक गुरुभक्ती पाहिजे! त्या भक्ताला दत्तगुरूचे आत्मनिष्ठ शुध्द प्रेम व शांत स्थिती, पूर्ण संतुष्ट स्थिती दत्तकृपेने सहज प्राप्त होते. ॥३॥


पद २४१०

<B>झालों मी बुवा ॥ गिळुनी भावाभावा ॥धृ॥</B>
मी गुरुकृपें पूर्ण ज्ञानसंपन्न होऊन आपल्या आत्मस्वरूपांत समरस झालो! भाव व अभाव, असणे व नसणे अथवा आहे व नाही ही दोन्ही स्फूर्तिपासून होतात. स्फूर्ति म्हणजे माया. ही अशी भासमात्र माया नाहीशी करून, मी असा माया मलरहित शुध्द बोवा झालो आहे! ॥ धृ. ॥ 

<B>कल्पित भ्रांति सर्वहि निरसुनी ॥ पावलों निजठावा ॥१॥ </B>
'मी व माझेपणाचा अहंमतेचा' कल्पिलेला सर्वच खोटा मायाभ्रम निवारण करून, मी आपल्या आत्मस्वरूपा ठिकाणी पोहोचलो ॥१॥  

<B>बंधमुक्ति बागुलभीति ॥ नाहीं भक्त देवा ॥२॥</B>
बंध म्हणजे मायाबंधन व मोक्ष म्हणजे या माया बंधनातून मुक्त होणे, मोक्षप्राप्ति करून घेणे; कल्पिलेला एक भयंकर प्राणी बागुलबोवा तसे या बंध मोक्षाची पोकळ भिती आहे. बंधच जर नाही, तर मोक्ष कोठून खरा असणार ? अर्थात नाही. आत्मस्वरूपा ठिकाणी बंध व मोक्ष हा कल्पित भाव मूळीच नाही. स्वरूपा ठिकाणी भक्त व देव, गुरुशिष्य हा द्वैतभावही नाही. ॥२॥ 

<B>सत्यज्ञानानंत दत्त ॥ नित्य प्रेममेवा ॥३॥</B>
सत्यस्वरूप, ज्ञानस्वरूप व अनंत म्हणजे अमर्याद असे स्वरूप. अशा ह्या तिन्ही लक्षणांनी युक्त असे ब्रह्मस्वरूपच असा दत्तात्रय गुरू आहे. तो स्वतः निर्गुणाचा सगुण गुरू व शिष्य होऊन आपला प्रेमानंद आपणच भोगीत आहे. हे मी अनुभवाने जाणून, गुरुप्रेमसुख भोगणे हीच मिठाई किंवा प्रेमरूपी गोड फळे असे मधुर, रसभरीत प्रेम नित्य सेवन करीतो! ॥३॥


पद २४११

<B>केलें मज बैरागी ॥ गुरूनें ॥ केलें मज० ॥धृ॥</B>
आत्मस्वरूपाची ओळख करून देणाऱ्या अशा दत्तावतारी सद्‌गुरू बालमुकुंदाने मला बैरागी केले! ॥ धृ. ॥ 

<B>अंतर्बाह्य मोह तोडुनी ॥ रंगविलें निजरंगीं ॥१॥</B>
"या माझ्या देहांत, अंतःकरणांत व बाहेर दृश्य जगांत असे सर्व ठिकाणी भासमात्र अशी संसारा संबंधींची माझी आसक्ती, मोहममततेचे बंधन तोडून, मला आपल्या आत्मभोग विलासांत आनंदाने रंगवून टाकिले! मला प्रेमानंद दिला! ॥१॥  

<B>रंकासी निःशंक केलें ॥ जीवन्मुक्ति भोगी ॥२॥</B>
तसेच या रंकास म्हणजे जीवबुध्दी धारण करणाऱ्या अशा या पंतास "मीच देह आहे, व मीच कर्ता भोक्ता आहे", मायाधीन दरिद्री अशा सर्व कल्पना रहित करून निःशंक केले! त्यामूळे माझा मायाश्रम निघून गेला! गुरुकृपे "मी ब्रह्म आहे,” हा अभिमान सुध्दा जेथे नष्ट होतो, अशी स्वरूपांत नित्य धुंद राहण्याची जीवन्मुक्त दशा मी नित्य भोगतो! ॥२॥ 

<B>दत्तपदीं मी शांत झालों ।॥ नोहे भोगी त्यागी ॥३॥</B>
मी दत्तगुरूच्या पायी आश्रय करून शांतच झालो! म्हणजे मला स्वस्वरूप प्राप्तीचे पूर्ण समाधान लाभले! परंतु मी आत्स्वरूपाचा उपभोग घेणारा असा भोगी नाही, म्हणजे असा मीपणा मला नाही. तसेच मी या संसाराचा त्याग केला, असा मीपणा नाही. माझ्या स्वरूपांत भोगी व त्यागी असा अहंपणा नाही. ॥३॥


पद २४१२

<B>दत्तात्रय चतुराक्षरी मंत्र जपतां निशीदिनीं ।॥ त्रिविध तापाची होळी जाहली भोगिली उन्मनी ॥धृ॥</B>
'दत्तात्रय' ह्या चार अक्षरांच्या मंत्राचा जप मी रात्रंदिवस केला असतां, गुरूकृपेने, "बाहेर व्याधिरूपाने व आंत राग, द्वेषादिकांनी उत्पन्न होणारे "अध्यात्मिक", राजा, चोर, गज, व्याघ्र, सर्प, भूतादिपासून उत्पन्न होणारे "अधिभौतिक", , आणि शीत, वात, यक्ष, राक्षसादिपासून उत्पन्न होणारे "अधिदैविक” हे तीन ताप दुःख देणारे आहेत.ह्या विविध तापांची राखरांगोळी झाली! या तापांचे दुःख नाहीसे होऊन, चारी देहभाव विसरून असणे, अशी चौदेहातीत मूळ स्वरूप स्थिती उन्मनी अवस्था आहे. हिचा उपभोग घेतला. ॥धृ. ॥ 

<B>दर्शन द्रष्टा दृश्य त्रिपुटी आपण जाहला ॥ दयार्णव तो स्वसुखार्थ द्वैत भासला ॥ दमन करुनी द्वैतभावा आपणचि उरला ॥ दशैंद्रियासी साक्षी होउनी वसतो चिद्भुवनीं ॥१॥ </B>
दत्तपरमात्मा 'दर्शन- द्रष्टा-दृश्य', असा त्रिपुटीरूप तो स्वतःच झाला आहे. केवळ दयेचा सागरच असा पूर्ण दयाळू असा तो दत्तगुरू आपला आत्मानंद आपणच भोगण्यासाठी, या निमित्ताने दृश्य जगरूप असा भासमात्र दिसला! आणि 'मी निराळा, तू निराळा,' आहे अशा दुजेपणाच्या भावाचे संयमन करून, तो प्रभू स्वस्वरूपाने आपणच शिल्लक उरला! असा तो दत्तप्रभू, हात, पाय, वाचा, उपस्थ व गुद ही पंचकर्मेद्रिये व कान, नाक, जीभ, त्वचा, डोळे ही पंचज्ञानेंद्रिये अशी एकूण दहा इंद्रिये आपल्या शरीराची आहेत. तर या इंद्रियांना साक्षी होऊन, म्हणज यांना जाणणारा द्रष्टा आत्मा असा होऊन, तो आपल्या आत्मस्वरूपांत नित्य राहतो! ॥१॥  

<B>तापत्रय समूळ निमालें सद्‌गुरुभजनीं ॥ तारक बोध सद्‌गुरूचा पडतां निजकर्णी ॥ तामस राजस वृत्ति गेली सहज विरोनी ॥ तारक नाम सद्गुरूचें घुमतें जनीं विजनीं ॥२॥</B>
'अध्यात्मिक-अधिभौतिक, अधिदैविक' हे दुःख देणारे तिन्ही ताप सद्‌गुरू दत्तात्रयाची भजन भक्ती केली असता नाहीसेच होऊन गेले! सद्‌गुरूचा या संसारातून उद्धरून नेणारा मुक्तीदाता बोध माझ्या कानांनी मी ऐकिला असतां, त्या बोध प्रतापाने माझी 'तमोगुणी' क्रोधी, आळशी, अज्ञानपणाची अशी वृत्ती व इच्छा, प्रयत्न व लोभ, मोह असणे अशी रजोगुणी मनाची वृत्ती अनायासे निघून गेली व मनांत शुद्ध सास्विक वृत्ती प्रगट झाली! या संसारातून उद्धरून नेणारे असे गुरूचे नामस्मरण आहे. या लोकांमध्ये गावांत अरण्यांत असे सर्व ठिकाणी, मी कोठेही गेलो तरी ते गुरूचे नामस्मरण सतत चालूच राहते. ॥२॥ 

<B>त्रपाकंचुकी दुरी जाहली पाहुनी अवधूता ॥ त्रयरूपात्मक पाहिलें विश्व भोग भोग्य भोक्ता ॥ त्रयावस्था उल्लंघितां तुरीयावस्था ॥ त्रैमूर्ति सद्‌गुरु प्रेमळ भक्तांची जननी ॥३॥ </B>
सद्‌गुरू दत्तात्रयांस मी पाहून, त्याच्या कृपादृष्टीने माझी लज्जारूपी चोळी काढून दूर सारिली गेली! म्हणजे माझी लाज, भीती, शंका सर्व निघून गेली! त्यामूळे 'भोग-भोग्य-भोक्ता' त्रिपुटीरूपाने हे जग नटलेले मी पाहिले! म्हणजे तो दत्तच जगरूप झाला आहे, असा मला अनुभव आला. आणि जागृत, स्वप्न व सुषुप्ति ह्या मायिक तीन अवस्था मी ओलांडिल्या असतां, चौथ्या महाकारण देहाची 'मी ब्रह्म आहे', अशी ब्रह्मानुभवाची तूर्यावस्था मला गुरुकृये प्राप्त झाली! ब्रह्मा, विष्णु व महेश ह्या तिन्ही देवांनी एकवटलेली सद्‌गुरू दत्तात्रयाची सगुण मूर्ति, असा तो दत्तात्रय म्हणजे भक्तांची प्रेमळ आईच आहे. ॥३॥

<B> एकानेक विरहित अवधूत स्वानंदकंद ॥ येणें नाहीं जाणें नाहीं चिद्विलासछंद ॥ एकचि अनेक रूपें विलसे नाहीं भेदाभेद ॥ एकानेक गिळुनी दत्त धुंद प्रेमपानीं ॥४॥</B>
तो दत्तात्रय गुरू हा एक व अनेक सोडून, ज्याला एक सुध्दा म्हणण्याची सोय नाही असा एकपणाविरहित एकच असा केवळ मूळ आत्मानंदाचा असा गोड गाभाच असा तो आहे! आकाश जसे सर्वत्र व्यापक आहे, त्याला कोठे जाणे व येणे नाही, तसे त्या दत्तप्रभूस जाणे व येणे नाही. कारण तो सर्वव्यापक असा एकटा आहे! त्या दत्तप्रभूस प्रेमानंद भोगण्यसाठी आपल्या चैतन्य शक्तीचा जगरूपी प्रेमखेळ उभारून नित्य नवा, प्रेमानंद भोगण्याचा त्याला छंदच लागून राहिला आहे! तो परमात्मा एकटा एकच असतांना, तो अनेक नामरूपधारी होऊन खेळतो! परंतु त्याच्या ठिकाणी भिन्नपणाही नाही व अभिन्नपणाही नाही. असे ते स्वरूप सर्वाहून अलिप्त असे आहे! याचा मी गुरुकृपें अनुभव घेऊन, एक व अनेक हे दोन्ही भाव नाहीसे करून आपल्या मूळ स्वरूपांत रमून, गुरुप्रेमाचे नित्य प्राशन करून धुंद झालो आहे! ॥४॥


पद २४१३

<B>स्वानंदीं रमतो ॥ दत्त ॥ स्वानंदीं रमतो ॥धृ॥</B>
तो दत्तात्रय गुरू हा आपल्या आत्मानंदातच रंगून आपला आपणच आनंदाने खेळतो !॥धृ. ॥ 

<B>नाहीं विषय नाहीं विषयी ॥ आपआपणा भोगितो ॥१॥ </B>
त्या दत्तात्रय गुरूच्या स्वरूपाठिकाणी इंद्रिये किंवा मन यांस गोचर वस्तु किंवा ज्याचा उपभोग घ्यावयाची तो भोग्य वस्तू नाही तसेच विषय भोगणारा भोक्ताही नाही. दत्तपरमात्मा आपणच आपला उपभोग घेतो! तेथे दुजेपणा नाहीच . ॥१॥ 

<B>प्रेमास्तव होउनी द्वैत ॥ आपुल्या ठायीं खेळतो ॥२॥</B>
एकपणांत प्रेमानंद भोगता येईना, म्हणून प्रेमानंद भोगण्यासाठी स्वतः दृश्य भासमात्र जगरूप असा द्वैतरूप होऊन, आपल्या स्वरूपा ठिकाणी आपणच प्रेमानंदाने खेळतो! ॥२॥ 

<B>दत्तावधूत बालमुकुंद ॥ भजनरंगीं रंगतो ॥३॥</B>
सर्व संगरहित असा दत्तावतारी माझा बालमुकुंद आहे! तो दत्तपरमात्माच आहे! तोच भक्तांच्या भजनानंदात प्रेमानंदाने बहरून, प्रेम भोगण्यांत मस्त होऊन भक्तजनांत खेळतो! ॥३॥


पद २४१४

<B>भजतां गुरुदत्ता ॥ मूढा कां करिसी चिंता ॥धृ॥

<B></B>
अरे, हे बुध्दिहीन अज्ञानी, मायाधीन अशा हे माणसा! तू गुरूला शरण जाऊन, गुरूचा पुत्र होऊन, तू त्या दत्तात्रय गुरूची भक्ती करीत असतांनाही या खोट्या संसारासंबंधी कां चिंता करीत बसतोस ? ॥धृ. ॥ 

<B>तनु मन धन अर्पितां पायीं ।॥ मिळसी अद्वैता ॥१॥ </B>
शरीर, मन व संपत्ती ही आपली नसून, ती सद्‌गुरूची आहे, म्हणुन त्यांची पूर्ण आसक्ती काढून ती सद्‌गुरू दत्ताच्या पायी अर्पण केली असता, तू द्वैत नसलेल्या अशा आत्मस्वरूपांत मिळून एकरूपच होऊन जाशील! ॥१॥  

<B>तत्त्वमसि बोध प्रगटतां ॥ न उरी बद्धमुक्ता ॥२॥</B>
"तू ब्रह्मच आहेस" असा वेदाच्या तत्त्वमसि महावाक्याचा सारभूत उपदेश गुरुमुखे ऐकून, तो तुझ्या हृदयांत उसून, प्रकाशित झाला असता, मायापाशांत अडकणे असा बध्दपणा व या मायाबंधनांतून सुटणे असा मुक्तपणा, असे हे कल्पित बध्द मुक्तभाव तुझ्या ठायी उरणार नाहीत. ॥२॥ 

<B>प्रेमानंदस्वरूप दत्त ॥ प्रेम नित्य भक्ता ॥३॥</B>
दत्तात्रय गुरू हा शुध्द प्रेममय व आनंद स्वरूप असा आहे! तो आपल्या भक्तांना भेट देऊन, नित्य आपले आत्मनिष्ठ शुध्द असे प्रेम देतो! ॥३॥


पद २४१५

<B>मिळले पाय गुरूचे मजला ॥ विषयसुख न रुचे ॥धृ॥ </B>
मागील अनेक जन्मांच्या पुण्याईने मला, आत्मस्वरूपाची प्राप्ती करून देणाऱ्या अशा दत्तावतारी सद्‌गुरू बालमुकुंदाची भेट झाली! त्याचे पाय मला मिळाले! सद्गुरूच्या कृपानुग्रहामूळे शब्द, स्पर्श, रूप, रस व गंध या पंचविषय भोगाचे क्षणिक सुख मला आता रुचत नाही. त्याची गोडी राहिली नाही! ॥ धृ. ॥ 

<B>जाणुनी तापद हा संसार ॥ शोधियलें श्रुतिस्मृतिसार ॥ सांपडलें पद अवधूताचें ॥१॥</B>
हा संसार दुःख, कष्ट, त्रास देणारा आहे, हे मी समजलो! मी चारी वेद व स्मृति या ग्रंथांचे तात्पर्य, त्यातील आत्मबोध व इतर नियम, आज्ञा यांचे मी संशोधन केले. त्याचा शोध लाविला असतां मला गुरुकृपें दत्तात्रय गुरूचे स्वरूप ठिकाण ब्रह्मपद सांपडले! ॥१॥  

<B>तनुमनधन अर्पितां चरणीं ।॥ तत्त्वमसिबोध प्रेरिला कर्णी ॥ भरतें आलें स्वानंदाचें ॥२॥</B>
माझे हे शरीर, धन, व संपत्ती यांची पूर्ण आसक्ती काढून, ती त्या सद्गुरू बालमुकुंदाच्या पायांवर अर्पण केली असतां, त्या सद्‌गुरूने "तू ब्रह्मच आहेस". असा वेदाचा सारभूत उपदेश माझ्या कानांत सांगून, अशा या बोधाची मला चालना दिली! त्या सद्‌गुरू बोधसामर्थ्याने, माझ्या हृदयांत आत्मानंदाची जणू भरतीच आली! माझे हृदयांत स्वानंद सुखाने दाटून आले! असा गुरुबोधाने स्वानंदानुभव आला! ॥२॥ 

<B>भरला सद्‌गुरु दिशा दाही ॥ द्वैतभावा ठावचि नाहीं ॥ दत्त चिद्विलासीं नाचे ॥३॥</B>
आत्मा हाच गुरू आहे व तोच दाही दिशांना म्हणजे सर्वत्र ओतप्रोत भरलेला आहे! असा मला गुरुकृपे समरसानुभव आल्याने 'मी वेगळा, तू वेगळा' 'जग, निराळे, आत्मा निराळा', 'गुरु निराळा, शिष्य निराळा', असा हा द्वैतभावाचा स्वरूपा ठिकाणी पत्ताच राहिला नाही. हा मायाभ्रम नष्टच झाला! त्यामूळे चैतन्य शक्तीचा जगरूपी प्रेम खेळ हा त्या सद्‌गुरूचा प्रेमविलास आहे, हे मी जाणून या जगांत गुरुप्रेमसुख भोगून, प्रेमानंदाने धुंद होऊन, नाचतो! खेळतो! मौज करितो! ॥३॥


पद २४१६

<B>घेतां दत्तनाम ॥ आम्हां मिळला निजधाम ॥धृ॥</B>
दत्तात्रय गुरूचे नामस्मरण सतत करितां करितांच त्या दत्तनामाने आत्मस्वरूप हेच आमचे मूळ गृह आम्हांस मिळाले! ॥धृ. ॥ 

<B>कर्मोपासन शीण नाहीं ॥ बोधें पूर्णकाम ॥१॥</B>
गुरुकृपे आम्हाला वैदिक कर्माचरण विधियुक्त करणे, कर्म मार्गाचे आचरण करणे, तसेच ध्येय प्राप्तीसाठी एकाच देवतेची पूजा, आराधना, सेवा नित्य करीत राहणे, अशा ह्या कर्म व उपासनेचा शीण आम्हांस राहिला नाही. तर सद्‌गुरूचा आत्मप्राप्तीच उपदेश ऐकून, तो अंतःकरणी दृढ ठसल्यांमूळे, त्या बोध सामर्थ्याने माझे 'पूर्ण काम' झाले! म्हणजे सहजानुभव घेऊन निष्काम असणे किंवा जे काय साधायाचे ते सर्व साधले! पूर्णावस्था मला प्राप्त झाली. ॥१॥  

<B>अंतर्बाह्य सद्‌गुरु भरला ॥ तोचि आत्माराम ॥२॥</B>
त्यामूळे माझ्या या देहांत, हृदयांत व बाहेर दृश्य जगांत असा सर्वत्र तो दत्तसद्‌गुरूच ओतप्रोत भरलेला मला दिसला॥२॥ 

<B>मीतूंपणाची भ्रांति गिळुनी ॥ भोगितों दत्तप्रेम ॥३॥</B>
मी वेगळा, तू वेगळा, गुरू निराळा, शिष्य निराळा, असा हा भिन्नपणाचा द्वैतरूप खोटा मायाभ्रम नष्ट करून, नित्य आत्मस्वरूपांत रमून, दत्तात्रय गुरूचे आत्मनिष्ठ, स्वरूप प्राप्तीचे शुध्द असे रसभरीत प्रेम चाखून, त्याचा आनंद मी सदा भोगीत असतो! ॥३॥


पद २४१७

<B>नाहीं नाहीं चिंता ॥ सद्‌गुरु अवधूतभक्ता ॥धृ॥ </B>
एकनिष्ठ अशा सद्‌गुरू दत्तात्रयाच्या भक्तांस प्रपंचाची तशीच परमार्थ प्राप्तीची चिंता मूळीच राहत नाही !॥ धृ. ॥ 

<B>अंतर्बाह्वा राखितो सद्‌गुरु ॥ बहु प्रेमळ माता ॥१॥ </B>
तो दत्त सद्‌गुरू आपल्या आंत, या देहांत तसेच बाहेर दृश्य जगांत असा सर्वत्र, सर्वकाळ आपल्या भक्तांचे रक्षण करीतच असतो! आपल्या भक्तांची प्रेममय अंतकरणाची, अतिशय प्रेमळ अशी गुरु आईच आहे! ॥१॥  

<B>योगक्षेमाचा वाहुनी भार ॥ राखितो निजभक्ता ॥२॥ </B>
तो दत्तगुरू आपल्या आत्मनिष्ठ भक्तांचा प्रपंच व परमार्थाचा सर्व भार आपल्या शिरांवर सतत वाहून त्याचे नित्य रक्षण, पालन, पोषण करून त्याला चिंतारहित करतो! ॥२॥

<B>प्राप्त शांति जीवन्मुक्ति ॥ भजतां गुरुदत्ता ॥३॥</B>
आणि त्या दत्तात्रय गुरूची भजन भक्ती केली असतां, तो आपल्या भक्तांस आत्मशांति व जीवन्मुक्ती सहज प्राप्त करून देतो! जीवनन्मुक्ती म्हणजे "जाणीवेचा प्रभाव जागृत, स्वप्न व सुषुप्ति या तिन्ही अवस्थेत जागृत असणे" ॥३॥

पद २४१८

<B>निजशांतिदाता ॥ सद्गुरु ॥धृ॥</B>
आत्मशांती देणारा उदार दाता माझा सद्‌गुरू बालमुकुंद आहे. ॥धृ॥

<B>तनुमनधनेशीं जातां शरण ॥ चुकलें सहज जन्ममरण ॥ बंधमोक्षाची नुरली चिंता॥१॥</B>
अशा त्या सद्गुरूस शरीर, मन व संपत्ती यांची पूर्ण आसक्ती काढून, ती सद्‌गुरूच्या चरणी समर्पण करण्यास शरण गेलो असता, सद्‌गुरूची पूर्ण कृपा होऊन, मला आपल्या आत्मस्वरूपाची ओळख करून दिली. त्यामूळे अनायासे जन्म व मरण पुन्हा प्राप्त होण्याचे टळले गेले. सद्गुरू भेटल्याने, त्याच्या कृपेने कल्पित बंधमोक्षाची चिंता दूर झाली ॥१॥  

<B>बोधामृतें अमर केलें ॥ समूळ जीवनत्व हरियलें ।॥ नाही केलें मिथ्या द्वैता ॥२॥</B>
अमृत पाजून अमर म्हणजे शाश्वत स्वरूप असे ब्रह्मच केले! म्हणजे त्या गुरुबोधरूपी प्रतापाने माझे जीवत्व म्हणजे "मीच देह आहे, मीच जीव आहे, परमात्मा माझ्याकडून निराळा आहे", हा जीवपणा मुळासकटच नाहीसा झाला. जीव बुध्दी नष्ट झाल्याने सद्गुरूने खोटे भासमात्र दृश्य जग द्वैतरूप नाहीसे करून टाकिले! ॥२॥ 

<B>अंतर्बाह्य ब्रह्म कोंदलें ।॥ अखंड सद्‌गुरुस्वरूप नांदलें ॥ विश्वरूपीं प्रेम दत्ता ॥३॥</B>
माझ्या या देहांत हृदयांत व बाहेर दृश्य जगांत असे सर्वत्र सर्वव्यापक सर्वाहून मोठे असे ब्रह्म ठासून भरले गेले! आणि असे खंड नसलेले सद्‌गुरू स्वरूप अथवा परमात्म स्वरूप ब्रह्मस्वरूप सर्वत्र आनंदाने वास्तव्य करून राहिले आहे! त्यावांचून दुसरे कांहीच नाही. जगस्वरूपांत प्रेमानंद भोगण्यासाठी तोच जगरूप झाला आहे! ॥३॥


पद २४१९

<B>प्रेमळ माझी सद्‌गुरुजननी ॥ भक्ता खेळवी निरंजनीं ॥धृ॥

<B>माझी सद्‌गुरू बालमुकुंद आई प्रेममय अंतःकरणाची अशी अतिशय प्रेमळ आहे! ती आई आपल्या भक्त बालकांना, मायामलरहित अशा शुध्द आत्मस्वरूपांत आनंदाने खेळविते! ॥धृ. ॥

<B>पायीं पडतां मजला गिळिलें ॥ व्यापुनी राहिली जनीं विजनीं ॥१॥</B>
मी त्या सद्‌गुरूस एकनिष्ठ भावनेने शरण जाऊन, त्याच्या पायांवर मस्तक ठेवून, तेथे त्याच्या आश्रयाखाली स्वस्थ पडून राहिलो असतां, त्या सद्गुरूने मला गिळून टाकिले! म्हणजे --माझा मीपणा नाहीसा करून, जीव बुध्दी नष्ट करून, मला आपल्या आत्मस्वरूपांत एकरूपच करून टाकिले! अशी ती सद्‌गुरू आई या लोकवस्तीत गावात व अरण्यांत अशी सर्वत्र व्यापून राहिली आहे, असा अनुभव आला! ॥१॥  

<B>अनउदयास्त बोध उगवला ॥ समूळ मावळली दिनरजनी ॥२॥ </B>
त्यामूळे माझ्या हृदयांत उगवणे व मावळणेरहित असा सदा स्वयंप्रकाश ज्ञानसूर्य आत्मसूर्य प्रकाशित झाला. त्यामूळे सूर्याला जसे रात्र व दिवस ठाऊक नाहीत, तसे ज्ञान व अज्ञान ही दोन्हीही नाहींशीच झाली! ॥२॥ 

<B>सहज मुक्ति दिधली शांति ॥ अखंड प्रेमा दत्तभजनीं ॥३॥</B>
मी कांही एक प्रयत्न न करितां, सद्गुरूने मला सहज जीव आपल्या मूळ स्वरूपी पावतो, ती ब्रह्मस्थिती तसेच आत्मशांति दिली! त्यामूळे मी सद्गुरू दत्तात्रयाच्या भजनानंदांत रंगून, निरंतर, अतूट असा गुरुप्रेम भोगितो! ॥३॥


पद २४२०

<B>प्रेमळ दत्त राखितो आम्हां ॥ भजूं नित्य त्या परब्रह्मा ॥धृ॥ </B>
प्रेममय अंतःकरणाचा असा प्रेमळ सद्‌गुरू दत्तात्रय आमचे नित्य रक्षण करीतच असतो! अशा तूर्यातीत मूळ स्वरूप, पूर्ण अद्वय आत्मा पखाह्म स्वरूप दत्तात्रय गुरूची आम्ही नित्य भक्ती करीतच राहू ॥ धृ. ॥ 

<B>आत्मभक्ति जगस्थिति ॥ दावुनि नेलें मज निजधामा ॥१॥ </B>
त्या दत्तगुरूने सर्वत्र आत्माच आहे, दुसरे कांहीच नाही, अशी अभेद भक्ती तीच या जगाची स्थिती आहे, हे जग त्याच्या स्वरूपाहून निराळे नाही, असे मला दाखवून आपल्या मूळ घरी, आत्मगृही नेले! ॥१॥ 

<B>मिथ्या मोह ममता टाकितां ॥ मिळलों शांत आत्मारामा ॥२॥ </B>
गुरुकृपे संसाराचा खोटा मोह अगर आसक्ती, तसेच ही खी, हा पुत्र, ही कन्या, हे घरदार, संपत्ती वगैरे माझी आहेत, असे मीपणाचे, देहाभिमानाचे ममत्व आहे. यांचा मी त्याग केला असतां, मी सदा शांत स्वरूप अशा आत्मारामांत मिळून एकरूपच होऊन गेलो! ॥२॥ 

<B>मीपण अर्जुनी सद्गुरुचरणीं ।॥ भोगितों नित्य दत्तप्रेमा ॥३॥</B>
"मीच देह आहे", अशी जीवबुध्दी अथवा हा देहाभिमान सद्‌गुरू दत्तात्रयाच्या पायी समर्पण करून, मी दत्तात्रय गुरूचे आत्मनिष्ठ शुध्द प्रेम नित्य भोगतो. ॥३॥


पद २४२१

<B>स्वार्थासाठीं जन खटपटती ॥ सद्‌गुरुमार्गी ते न पटती ॥धृ॥ </B>
हे मायिक जन, संसार सत्य मानून, देह बुध्दीने आपला संसाराच्या फायद्यासाठी स्वार्थ बुध्दीने, वेळेवर खोटे बोलून, ढोंगीपणा दाखवूनही या संसारासाठी रात्र दिवस सारखी खटपट करीतात! सद्गुरू दत्ताच्या मार्गात, या मार्गाविरूध्द वागणे पटत नाही. त्या जनांना निःस्वार्थीपणाचा मार्ग आवडत नाही. ॥ धृ.॥ 

<B>माझें माझें व्यर्थ ओझें ॥ बकध्यानें घातास्तव टपती ॥१॥</B>
हे विषयी लोक "माझे घरदार, माझी पोरे, हे माझे शरीर, माझे मित्र, माझी संपत्ती." ह्या देहाभिमानाचे ओझे आपल्या शिरावर व्यर्थ वाहतात! आणि आपल्या फायद्यासाठी, बगळ्यासारखा ढोंगीपणाने दुसऱ्याचा घात करण्यासाठी सारखे टपून बसतात! नदी किनाऱ्यावर बगळा मासा गिळण्यासाठी ध्यानस्थ बसतो, व मासा दिसला की, एकदम झेप टाकून त्या माशास गिळंकृत करितो ॥१॥ 

<B>माझा मीचि माझें न कोणी ॥ अर्थहीना निर्दयें टाकिती ॥२॥ </B>
माझा मी एकटाच आहे. मी येथे एकटाच जन्माला आलो आहे. येथे अल्पकाळ राहून, शेवटी माझा मी एकटाच येथून निघून जाईन! येथे माझे कोणीही नाही व मी सुध्दा कोणाचाही संबंधी नाही. हे न जाणून, स्वतःस चिरंजीव मानून, आपल्या स्वार्थासाठीच खपून जातात. मायाधीन जन जवळ पैसे नसलेल्या गरीब माणसाचा निष्ठुर होऊन त्याग करतात! ॥२॥ 


 

<B>मायबाप दत्तसद्गुरु माझा ॥ प्रेमानंदीं गुरुशिष्य अटती ॥३॥</B>
आत्मदृष्टीने विचार केला असतां, हे लोक, सगेसोयर, त्री, पुत्र वगैरे माझे कोणीच नाहीत. या संसार सागरांतून उध्दरून नेणारा, जीवाला आत्मशांती देणारा, माझे पालन, पोषण करणारा, असा दत्तात्रय गुरूच माझा आईबाप आहे! त्या दत्तगुरूचे प्रेम माझे हृदयी व माझे प्रेम त्या सद्गुरूच्या हृदयी, अशी गुरुशिष्याची ऐक्य मिठी पडून, त्या प्रेममय अशा आत्मानंद स्वरूपांत गुरू व शिष्य हा द्वैतभाव नाहीसा होऊन ते एकरूपच होऊन जातात! ॥३॥


पद २४२२

<B>स्वानुभवें उन्मत्त होउनी ॥ लाथ जगा मारिली ॥ शुद्ध गुरुभक्ति वरिली ॥धृ॥</B>
गुरूच्या कृपेने मी आपल्या आत्मानुभवाने उन्मत्त बेफाम होऊन, मी या भासमात्र अशा जगाचा त्याग करून, स्वरूपांत अखंड रमून मुक्त झाल्यावरही मायामलरहित शुध्द असे गुरूवर प्रेम करून, गुरू माझ्याहून निराळा नाही, अशी अभेद भक्ती मी स्विकारली आहे. ॥धृ. ॥ 

<B>अहंममता खोटी जाणुनी ॥ वृत्ति परतली ॥ सहज गुरुभजनीं रतली ॥१॥</B>
मी आहे व हे सर्व स्त्री, पुत्र, घरदार, संपत्ती वगैरे माझी आहेत, अशी मी व माझेपणाची प्रीती असणे, अशी "अहंममता” ही भासमात्र खोटीच आहे, याचा अनुभव घेऊन, या भासमात्र, क्षणभंगुर संसारातून माझ्या मनाची वृत्ती माघारी परतली व उपरति होऊन माझी वृत्ती सद्‌गुरूच्या भजन भक्तीत रंगून गेली! ॥१॥  

<B>कोणी न माझें मी न कोणाचा ॥ सहज स्थिति दिसली ॥ बुद्धि गुरुभजनीं वसली ॥२॥ </B>
या जगांत माझे कोणीच नाही व मी सुध्दा कोणाचा नाही. मी एकटा येथे जन्माला आलो व एकटाच काही काळ राहून, मी माझा एकटाच निघून जाईन! ही जी दृश्य जग, संसार स्थिती आहे, ही स्वाभाविक अशी मूळ स्थितीच आहे. हे जग ब्रह्मानंदांतच खेळत आहे. असा मला अनुभव आला! त्यामूळे माझी बुध्दी मुक्त झाल्यावर ही गुरूच्या भजनांत स्थिरावली. ॥२॥  

<B>भुक्ति मुक्ति टाकुनी मति ॥ गुरुभजनीं गुंगलीं ।॥ दत्तनिजरंगें रंगली ॥३॥</B>
भक्ति म्हणजे विषयभोग सुख किंवा लौकिक सुख अथवा ब्रह्म सुख. अशा भुक्ती मुक्तीचा त्याग करून माझी बुध्दी सहज स्थितीत गुरूच्या भजनानंदात गुंग झाली! ती दत्तगुरूच्या आत्मानंदाने पूर्ण रंगून गेली. त्यामूळे मी सद्‌गुरूचे आत्मनिष्ठ शुध्द प्रेम भोगतो. ॥३॥


पद २४२३

<B>आला बैरागी बैरागी ॥ निजानंद भोगी ॥धृ॥</B>
आपल्या आत्मानंदाचा अथवा ब्रह्मानंदाचा उपभोग घेणारा, अंगी वैराग्य धारण केलेला असा संन्यासी, असा हा बैरागी दत्तात्रय गुरू आला हो! ॥ धृ. ॥

<B>निश्चय सोटा विरति लंगोटा ॥ भक्ति विभूति आंगीं ॥१॥ </B>
तो दत्तगुरू कसा आहे ? तर, त्याने आपल्या ध्येयापासून न ढळणे असा निश्चय हाच सोटा आपल्या हातांत धारण केलेला आहे. निश्चय कोणते? पहिला : मी, माझे याचा अभिमान कधीच वागविणार नाही. दुसरा माझ्या ठिकाणी 'उद्या' नाही, म्हणून मी आशा कधीही वाहाणार नाही चिंता करणार नाही. तिसरा : जगांतील, देहांतील सर्व अवस्था खोट्या. अवधूत एक खरा. त्या दत्तााने आंगी वैराग्य बाणणे हाच लंगोट कमरेला लाविला आहे आणि भक्ती हे भस्म लाविले आहे! ॥१॥  

<B>निःस्पृह झोळी तृप्ति थाळी ॥ निःसंग ल्याला लुंगी ॥२॥</B>
तसेच त्या दत्ताने निरिच्छ वा उदास स्थिती असणे, हीच झोळी आपल्या डाव्या काखेत घेतली आहे व आपल्या हातात त्याने नित्य समाधानात राहणे असे तृप्तिरूपी ताट घेतलेले आहे. सद्गुरू संग धरून बाह्य जगासी जशास तसे वागून अलिप्त राहणे अशी संगरहित स्थिती ही लुंगी तो नेसला आहे. ॥२॥ 

<B>अवधूत भला दत्तचेला ॥ रंगला निजरंगीं ॥३॥</B>
असा तो निर्गुण योगी, सर्वश्रेष्ठ असा सद्गुरू दत्तात्रय आहे. व त्याचा शिष्य हा पंत आहे! तर, हा पंत गुरुकृपे आपल्या आत्मभोग विलासांत पूर्ण रंगून गेला! व गुरुप्रेमानंद नित्य भोगू लागला! ॥३॥


पद २४२४

<B>दिव्य गुरुमूर्ति पाहतां ॥ चरणीं जडली प्रीति ॥धृ॥</B>
प्रकाशमय, तेजस्वी अशी सद्‌गुरू दत्तात्रयाची मनुष्य देहधारी सगुण मूर्ती मी या डोळ्यांनी पाहिली असतां, त्याच्या कृपादृष्टीमूळे माझ्या अंतःकरणात, त्याच्या चरण सेवेची, त्याच्या संगतीत राहण्याची मला फारच आवड उत्पन्न झाली. ॥धृ. ॥ 

<B>माझें गुज दावितां डोळां ॥ कळली आत्मस्थिति ॥१॥</B>
सद्‌गुरूने आत्म प्राप्तीचे रहस्य ज्ञान दृष्टी देऊन, मला दाखविले असतां, स्वस्वरूपस्थिती अथवा मुक्त स्थिती मला समजली! ॥१॥  

<B>माझा मीचि सर्वांठायीं ॥ बाणली प्रचीति ॥२॥</B>
स्वस्वरूपाने 'मी' माझ्या या देहात, हृदयांत व बाहेर दृश्य जगांत असा आंतबाहेर सर्व ठिकाणी ओतप्रोत भरला गेलो! असा आत्मानुभव दृढ ठसला! ॥२॥

<B>प्रेमानंद सागर दत्त ॥ लहरी भजनस्फूर्ति ॥३॥</B>
केवळ प्रेम व आनंदमय असा स्वरूप सागरच तो माझा दत्तपरमात्मा सर्वत्र व्यापला आहे, हे मी अनुभवून, घेतल्याने माझ्या हृदयांत त्या गुरुप्रेम सागरांवरील लहरीच अशी सद्गुरूचे भजन, गुणगान गाण्याची आनंदाची स्फूर्ति सहज स्फुरण पावली! ॥३॥


पद २४२५

<B>शास्त्रसागर सद्गुरुमेघ ॥ खूण मनीं धरा ॥धृ॥</B>
निरनिराळे शास्त्र, वेद वगैरे ग्रंथ यांतील शब्द ज्ञान म्हणजे अथांग समुद्रासारखे आहे! या सर्व ज्ञानाचा आशय गुरुमुखे बोध ऐकिल्यावाचून समजणार नाही. तसे नुसत्या कोरड्या शास्त्र पठनाने, स्वानुभव नसल्याने, ते शब्दज्ञान ठसत नाही! म्हणून सद्‌गुरूस मेघाची उपमा! सद्‌गुरू हा आत्मबोध वर्षाव करणारा आत्मानंद देणारा जणू मेघच आहे! ही मनाला निश्चयाने पटलेली गोष्ट, ही स्वानुभवाची खूण तुम्ही मनांत दृढ धरून ठेवा! सद्गुरूचीच संगत घरा! ॥ धृ.॥

<B>सागरीं तृषा भागवू जातां ॥ येईं मृत्यु जरा ॥१॥</B>
जसे सागरांवरील पाणी खारट असते, त्या पाण्याने आपली तहान भागवू गेले असतां, कदाचित एकाद्या म्हाताऱ्या माणसाला मृत्यु येण्याचा संभव असतो! तसे नुसत्या शास्त्रातील ज्ञान, मतभेद पाहून, शंका अथवा संशय मनांत उत्पन्न होतात! ॥१॥  

<B>मेघसुखें नीर प्राशन करितां ॥ आनंद चराचरा ॥२॥ </B>
मेघमूळातून वर्षाव करणारे पाणी प्याले असतां, या जगांत जड व चेतन युक्त या सर्वांना आनंद प्राप्त होतो! असा सर्व जगभर आनंद प्रगट होतो! ॥२॥

<B>सद्‌गुरुसुखें गुज कळतां ।॥ मिळसी दत्तगुरुवरा ॥३॥</B>
तसे सद्गुरूच्या मूळावाटे आत्मस्वरूप प्राप्तीचे रहस्य, ते गुह्य ज्ञान, कळले असतां, सर्वश्रेष्ठ अशा सद्गुरू दत्तात्रयाच्या स्वरूपांत मिळून तू एकरूपच होऊन जाशील. ॥३॥


पद २४२६

<B>घोर भयंकर शब्दारण्य ॥ पार कसा पडसीं ॥ गुरुविणें व्यर्थ धडपडसीं ॥धृ॥ </B>
अतिशय भती उत्पन्न करणारें, संशयांत अडकविणारे, शास्त्रीय शब्दज्ञान हेच शब्दरूपी गुंतागुंतीचे दाट जंगलच आहे! हे चित्ताला भ्रमात पाडणारे आहे. तर तू या शब्दारण्यांतून सुटून, शब्दापलीकडे जाणे म्हणजे शब्दातीत अशा आत्मस्वरूपाकडे जाण्यास यांतून पार कसा पडशील ? ॥धृ.॥ 

<B>शास्त्रे पहासीं अनुभव नेणसी अभिमानें फुगसीं ॥ व्यर्थ संशयीं पडसीं ॥१॥ </B>
तू सांख्य, योग, न्याय, वैशेषिक, मीमांसा व वेदांत ही सहा शाखे. तसेच इतर शास्त्रे, वेद वगैरेंचा अभ्यास करू पाहतोस! परंतु, तू आत्मानुभव जाणत नाहीस. शब्द ज्ञानाने धन्य मानून, देहाभिमानाचा फुगारा धरून, संशय घेऊन, त्यात व्यर्थ अडकून पडतोस! ॥१॥  

<B>कोण मी काय स्वरूप माझें ॥ किमपि न पाहसीं ।॥ मिथ्या शब्दानें अडसीं ॥२॥ </B>
मी कोण आहे ? जीव आहे की ब्रह्म आहे ? माझे आत्मस्वरूप हे कसे आहे ? या प्रश्नांचा तू जराही विचार करून पाहांत नाहीस! शाखवचनाचे रहस्य, त्याचा अर्थ न समजल्याने त्या शब्द ज्ञानातच अडकून पडतोस! मौन म्हणजे आत्मस्वरूप. त्या मौनाची व्यक्त दशाच शब्द होय. ॥२॥ 

<B>टाकुनी शब्द जातां शरण ॥ सद्गुरुपदासी ॥ स्वरूपीं सहज दडसीं ॥३॥

<B></B>
तर अशा ह्या खोट्या भासमात्र शब्दांचा त्याग करून, शाब्दिक ज्ञान बाजूला सारून, ब्रह्मनिष्ठ, श्रेष्ठ अशा सद्गुरूच्या पायी अभिमान टाकून, एकनिष्ठ भावनेने शरण गेले असतां, त्या सद्‌गुरूच्या मूळाने आत्मप्राप्तीचा बोध ऐकून तो हृदयांत पूर्ण ठसला असतां, त्या गुरूच्या कृपानुग्रहाने तू कांहीही खटपट न करितां, अनायासे आपल्या आत्मस्वरूपांत मिळून एकरूपच होऊन जाशील! ॥३॥


पद २४२७

<B>गोचिड गोस्तना निशिदिनीं लागुनी ॥ रुधिर प्राशन करिते ॥ तेवीं विषयीं जन गमतें ॥ धृ० ॥</B>
ज्याप्रमाणे गोचिड हे गाईच्या स्तनाला सारखे चिकटलेले असूनही ते गोचिड त्या गाईचे दूध न पितां ते रक्तच पिते! त्याप्रमाणे शब्द, स्पर्श, रूप, रस, व गंध ह्या पंच विषयांचा, क्षणिक सुखाचा उपभोग हे विषयी जन घेतात! परंतु असे हे लोक आपले स्वरूप ओळखून आत्मानंद भोगीत नाहीत.! ॥धृ. ॥ 

<B>ब्रह्म होउनी ब्रह्मींचि राहुनी ॥ ब्रह्मसुखा मुकतें ।॥ मिथ्या विषयासाठीं भकतें ॥१॥ </B>
हे खरोखर मूळचे ब्रह्मस्वरूपच असून, स्वतः ब्रह्मस्वरूपच होऊन, ब्रह्मस्वरूपांतच राहून, आपल्या मूळच्या ब्रह्मसुखास अथवा आत्मसुखास दुरावतात! हे मायिक लोक खोटे पंचविषय सुख भोगण्यासाठीच सारखे बहकलेले, आतूर झालेले असतात! त्यांना आत्मसुख आवडत नाही. असे हे विषय जन आहेत. ॥१॥  

<B>मुमुक्षुवत्स ज्ञानदुग्ध ॥ सेवन करितें ॥ स्वानंदें स्वरूपीं रमतें ॥२॥ </B>
परंतु, सद्गुरूरूपी गाईचे, मोक्ष प्राप्तीची ईच्छा करणारी मुमुक्षु गुरुपुत्र हेच वासरू आहे! हे वासरू आपल्या गुरुरूपी धेनूचे आत्मबोधरूपी दूध पिऊन, तृप्त होऊन, आपल्या आत्मानंदाने आपल्याच स्वरूपांत रमते! ॥२॥

<B>दत्तावधूत स्वरूप पाहतां ॥ नाहीं कर्ते भोक्ते । विश्व तृप्त प्रेमामृतें ॥३॥</B>
दत्तावतारी सद्‌गुरू बालमुकुंदाचे स्वरूप म्हणजे ब्रह्मस्वरूप, मी पांहू गेलो असता, म्हणजे त्या स्वरूपाचा अनुभव घेतला असतां, ते स्वरूप आंत बाहेर असे सर्वत्र एकटे एकच असल्याने त्या स्वरूपा ठिकाणी कोणीही कर्ता नाही, व कोणी भोक्ता नाही. ते स्वरूप त्रिपुटीरहित असे आहे. तसेच हे जगही त्रिपुटी रहित असे अखंड समरस स्थितीतच खेळते व प्रेमरूपी अमृत प्राशन करून नित्य तृप्त असते! ॥३॥


पद २४२८

<B>आत्मा ब्रह्मचि तूं खास ॥धृ॥ </B>
जीवात्मा, तू निश्चयाने ब्रह्मस्वरूपच आहेस! ॥घू. ॥ 

<B>दृश्य द्रष्टा दर्शन पाहतां ॥ शुद्ध चिदाकाश ॥१॥</B>
डोळ्यासमोर जे दिसते ते दृश्य. हे दृश्य पाहणारा द्रष्टा आणि पाहाण्याची क्रिया ते दर्शन. अशी 'दृश्य- द्रष्टा-दर्शन' ही त्रिपुटी विचार करून पाहू गेले असतां ती मायमलरहित असे पवित्र पब्रह्म स्वरूपच आहे. ते स्वरूपच त्रिपुटीरूप भासते! ॥१॥  

<B>एकमेव नास्ति द्वितिय ॥ भास्य भासक तो भास ॥२॥</B>
ज्या वस्तूबर भास होतो, ते भास्य. हा भास उत्पन्न करणारा भासक व भासणारा तो भास. 'भास्य-भासक-भास' असा त्रिपुटीरूप तो परमात्माच आहे म्हणजे एकटे एकच असे ब्रह्म सर्वत्र आहे. त्या वाचून दुसरे कांहीच नाही. ॥२॥ 

<B>सहजानंद विश्वछंद ॥ दत्तचिद्विलास ॥३॥</B>
निराकार, निर्विषय त्रिपुटीविरहीत सद्गुरूप्रेमसुख भोगणे हा सहजानंद अथवा हा स्वाभाविक आनंद आहे! असा हा सहजानंद भोगण्यासाठी त्या भगवंताला जग रचना करण्याचा, नित्य नूतन आनंद भोगण्याचा छंदच लागून राहिला आहे! दत्तप्रभूच्या चैतन्य शक्तीचा जगरूपी हा दृश्य प्रेमखेळ प्रेम भोगण्यासाठीच प्रगट झाला आहे! ॥३॥


पद २४२९

<B>भोगिली आम्ही शांति रे ॥ करितां दत्तभक्ति रे ॥धृ॥</B>
अरे गुरूपुत्रा! दत्तात्रय गुरूची अभेदभक्ती म्हणजे गुरू निराळा, मी त्याचा शिष्य निराळा असा भेद न मानणे, अशी ऐक्यभक्ति केली असता त्या सद्‌गुरू दत्तात्रयाच्या कृपेने आम्ही आत्मशांती भोगिली रे! ॥धृ. ॥ 

<B>भूत भविष्य नाहीं आम्हां ॥ सदा भोगी निश्चिति रे ॥१॥

<B>मागे निघून गेलेला असा भूतकाळ तसेच पुढे प्राप्त होणारा भविष्यकाळ आम्हाला नाही. आम्ही सदा वर्तमानकाळांतच राहतो! चिंतारहित अशी शांति नित्य भोगीत असतो रे ॥१॥  

<B>बंध मुक्ति बागुल भीति ॥ सहज ज्ञानस्थिति रे ॥२॥</B>
मी माया पाशांत अडकलो आहे, आतां मला या माया बंधनांतून कोण सोडवील ? मला मोक्ष कसा मिळेल ? तर या कल्पित बंध व मोक्षाची अज्ञानपणाने वाटणारी खोटी भीती मला राहिली नाही. माझी मूळची प्राप्त असलेली अशी सहज ब्रह्मस्थितीच नित्य असते रे! मी नित्य मुक्तच आहे रे॥२॥

<B>अनाद्यनंत दत्तावधूत ॥ नित्य प्रेमप्राप्ति रे ॥३॥</B>
ज्याला आरंभच नाही व अमर्याद असा कालातीत नित्य असणारा, सर्वव्यापक असा परमात्माच माझा दत्तावतारी सद्गुरू बालमुकुंद आहे. तो मला भेटला असतां त्याच्या कृपेने मला नित्य प्रेमाची प्राप्ती झाली! मी त्या गुरुप्रेमाने कृतार्थ झालो! आणि त्या गुरूचे प्रेम नित्य भोगीत असतो रे! ॥३॥


पद २४३०

<B>मुक्तचि तूं अससी ॥ मूढा व्यर्थचि कां भ्रमसी ॥धृ॥ </B>
हे अज्ञानी, मायाधीन प्राण्या! तू मायाबंधन नसलेला असा मूळचा ब्रह्मस्वरूपच आहेस! माया नाहीच. तू कधीही बध्द होऊ शकत नाहीस. असा तू नित्य मुक्तच आहेस! असे असताना तू विनाकारण या संसारांत हे माझे, ते माझे, मीच देह, मीच कर्ता आहे, अशी मी व माझेपणाची अहंममता धरून, या अशा खोट्या मायाभ्रमांत कां खितपत पडतोस ?॥ धृ. ॥

<B>निर्विकार तूं निराकार तूं ॥ व्यापक तूं अससी ॥१॥</B>
तू विकार नसलेला, भेद नसलेला असा आहेस म्हणजे, देह, जीव, ईश्वर, जग हे द्वैतरूप सर्व विकारी आहेत आत्मा निर्विकार आहे असा तू स्वतः आत्मारामच आहेस. तू निराकार आहेस. म्हणजे तुला आकार नाम रूप नाहीत. तू सर्वत्र पसरलेला असा सर्वव्यापक, अमर्याद असा आहेस. ॥१॥  

<B>नाहीं तुजला पाप पुण्य ॥ स्वरूपीं रमसी ॥२॥</B>
तुला पाप व पुण्य त्याचे दुःख, सुःख भोगही नाहीत. ती या देहाला आहेत. जाणणारा साक्षीरूप आत्मा असा तूं अलिप्त व नित्य आहेस. तू नेहमी आपल्या स्वरूपांतच रमतोस. ॥२॥ 

<B>मुक्तस्वरूपें जग विलसतें ॥ दत्तप्रेमरसीं ॥३॥</B>
हे, जे भासमात्र दृश्य जग दिसते ते ही आपल्या ब्रह्मस्वरूपांतच खेळते! जसे सागरांवरील पाण्याच्या लहरी त्या सागराहून भिन्न नसतात. त्या लहरीत पाण्यांवाचून दुसरे कांहीच नसते. तसे हे जग ब्रह्मस्वरूप सागराहून निराळे नाही. हे आखिल विश्व परमात्मरूप दत्तात्रय गुरूच्या प्रेमरूपी रसाची गोडी चाखण्यांत धुंद झाले आहे. ॥३॥


पद २४३१

<B>नाहीं तुजविणें प्रभू कर्ता वा भोक्ता ॥ तूंचि जग निर्मुनियां तूंचि त्या धर्ता ॥धृ॥ </B>
हे दत्तात्रय प्रभू! तुझ्यावाचून कार्य करणारा वा विषयभोग भोगणारा भोक्ता दुसरा कोणीही नाही. तूच हे दृश्य जग निर्माण करून, तूंच या जगाला सांभाळणारा पालक, मालक आहेस! ॥ धृ. ॥

<B>शून्याशून्यविरहित सृष्टि आथिली ॥ चिद्विलासमात्रं सहज प्रगट जाहली ॥ प्रकृतिपुरुषरूपें आपुले ठायीं रमली ॥ विचित्र खेळ दाउनी हे मिळली अनंता ॥१॥</B>
हे प्रभू! "आहे व नाही" ही दोन्ही रूपे तुझ्या मायेची आहेत. तू आपल्या परमात्मस्वरूपाचा हा जगरूपी दागिना घडविलास. हे जग तुझ्या स्वरूपाहून निराळे नाही. हे जग तुझ्या चैतन्य शक्तीच्या योगाने प्रेम खेळ खेळण्याच्या निमित्ताने, स्वाभाविकपणे प्रगट झाले आहे. हे जग प्रकृति म्हणजे शक्ति व पुरूष म्हणजे शिव अशा शिव व शक्तीरूपाने अर्धनारी नरेश्वर अशा ऐक्य रूपाने आपल्या स्वरूपा ठिकाणी आनंदाने खेळत आहे! हे जग आश्चर्यकारक, विलक्षण असा खेळ दाखवून, शेवटी ज्याचा अंत लागत नाही अशा अमर्याद परमात्म स्वरूपांतच मिळून एकरूपच होऊन जाते! ॥१॥  

<B>एकत्वीं न भोग म्हणुनी द्वैत जाहलें ॥ जीवशिवजगरूपें आपण दिसलें ।॥ आत्मसुख आत्मस्वरूपीं आपण भोगिलें ।॥ एकानेक होउनी हानि नाहीं अद्वैता ॥२॥</B>
त्या भगवंतास आपल्या एकपणांत आनंदाचा उपभोग घेता येईना म्हणून प्रेमानंद भोगण्यासाठी अनंतनामरूपात्मक असे हे द्वैतरूप जग सहज उत्पन्न झाले आहे. ते परमात्मस्वरूपच जीव, ईश्वर, जग या रूपाने असे स्वतःच भासमात्र दिसले! आणि आपला आत्मानंद आपल्या आत्मस्वरूपांत आपणच भोगीत आहे. स्वरूपा वांचून अन्य कांहीच नाही. ते स्वरूप एकाचे अनेक नामरूप घरी होऊनही, द्वैतरूप होऊनही स्वरूप आहे तसेच अचल राहते. असे ते स्वरूप सर्वाहून अलिप्त आहे! ॥२॥

<B>देवभक्त तूंचि होसी नित्य प्रेमळा ॥ भक्ताभिमानी तुज ऐसा देव विरळा ॥ सहजानंदें विश्वरूपें दाविली लीला ॥ निजशांतिरस पाजीं अनन्य दत्ता ॥३॥</B>
नित्य प्रेममय अंतःकरणाच्या अशा हे दत्तप्रभू! तूच प्रेमानंद भोगण्यासाठी आपल्या एकांगावर देव व भक्त, गुरु व शिष्य असा द्वैतरूप होतोस. आपल्या भक्तांचा स्वाभिमान बाळगणारा, भक्तांवर प्रेम करणारा, तुझ्यासारखा असा भक्ताभिमानी देव मिळणे दुर्लभच आहे! हे दत्तप्रभू! निर्विकार, निर्विषय, त्रिपुटीरहित सद्‌गुरू रूप पावून प्रेमानंदाचा, मौजेचा खेळ दाखविलास! तर तुझ्या त्या एकनिष्ठ पंत दासास आत्मशांति हाच तुझा मधुर रस पाज व मला तृप्त कर! ही प्रार्थना! ॥३॥


पद २४३२

<B>प्रभुचरणीं विनटलों रे ॥ संसारासी विटलों रे ॥धृ॥ </B>
अरे, हे गुरुपुत्रा! मी एकनिष्ठ भावनेने दत्तप्रभूच्या पायी शरण जाऊन, त्याच्या चरणसेवेत, त्याच्या संगतीत राहण्यास सज्ज झालो. भासमात्र, क्षणिक सुख देऊन, दुःख देणाऱ्या अशा खोट्या संसाराचा, या संसारातील पंचविषय सुख भोगण्याचा तसेच स्त्री, पुत्र, घरदार, आप्त, संपत्ती वगैरे नाशवंताचा मला पूर्ण वीट आला. ॥धृ. ॥ 

<B>संतासी भेटलों रे ॥ स्वानंदें थाटलों रे ॥१॥</B>
मला परमार्थ मार्गाची उपरति उत्पन्न होऊन, मी संत सज्जनांना, सद्भक्तांना भेटलो रे! त्यांच्या संगतीत राहिल्याने आत्मानंदाने मस्त होऊन, ते आत्मसुख असे ऐश्वर्य भोगू लागलो रे! ॥१॥  

<B>गुरुभजनासी नटलों रे ॥ आनंदसागरीं अटलों रे ॥२॥ </B>
तसेच सद्‌गुरूच्या भजनानंदांत मी सज्ज झालो रे! त्यामूळे मी आपल्या आत्मानंद सागरांत बुडून एकरूप होऊन गेलो रे! ॥२॥ 

<B>स्वानंदास्तव झटलों रे ॥ दत्तस्वरूपीं मिटलों रे ॥३॥</B>
हा स्वानंद आत्मानंद प्राप्त व्हावा म्हणून मी त्यासाठी फार श्रमलो दमलो रे! म्हणून त्या दत्तात्रय गुरूच्या स्वरूपांत आत्मस्वरूपांत मी त्यांत सामावून समरस होऊन गेलो रे! ॥३॥


पद २४३३

<B>क्षणिक स्थिति जाणुनी देहाची ॥ सावध मी जाहलों रे ॥धृ॥ </B>
क्षणिक दिसून क्षणभरांत नाश पावणारी अशी या शरीराची नाशवंत स्थिती आहे. हे जाणून मी सावध झालो रे! ॥धृ. ॥ 

<B>नकळत गिळितो अंतक जगा ॥ गुरूसी शरण गेलों रे ॥१॥ </B>
हा काळ, कळू न देतां अकस्मात या जगाला गिळंकृत करीत आहे! असे या जगांत नित्य असंख्य जीव मृत्युमूळी पडतात. हे पाहून मी दत्तात्रय गुरूस शरण गेलो रे! ॥१॥ 

<B>देहजगाचा संबंध खोटा ॥ आत्मस्वरूपीं रमलों रे ॥२॥ </B>
या नाशवंत देहाचा तसेच या जगाचा संबंध, येथील नाते हे सर्व खोटेच आहेत. हा येथील संबंध प्रवाशासारखा क्षणभरच आहे. येथे राहणे धर्मशाळेप्रमाणेच आहे! याचा अनुभव घेऊन गुरूकृपे मी आपल्या आत्मस्वरूपांतच तल्लीन झालो रे! ॥२॥ 

<B>दत्तस्वरूप हृदयीं धरुनी ॥ स्वानंदीं मी निमलों रे ॥३॥</B>
आणि हे दत्तात्रयाचे स्वरूप म्हणजे आत्मस्वरूप भी माझ्या हृदयांत घट्ट धरून, आपल्या आत्मानंद स्वरूपांत लय पावलो! एकरूपच होऊन गेलो! त्यामूळे आत्मनिष्ठ असे शुध्द प्रेम मी नित्य भोगतो! ॥३॥


पद २४३४

<B>देव भेटे तुजला तेव्हां ॥ निष्कामें त्या भजसी जेव्हां ॥धृ॥ </B>
तुला देव तेव्हांच भेटेल. ज्यावेळेस तू त्या देवाची निष्काम भावनेने म्हणजेच कोणतीच इच्छा मनांत न बाळगणे, अशी वासना रहित भक्ती जेव्हा करशील तेव्हांच ॥धृ. ॥ 

<B>निर्विषय होउनी स्मरतां ॥ दावितों तुज निज ठेवा ॥१॥</B>
शब्द, स्पर्श, रूप, रस व गंध हे पंच विषय आहेत. या विषया रहित होऊन, या पंचविषय भोगाची आसक्ती काढून, दत्तगुरूचे ध्यान, स्मरण केले असता, तो दत्तप्रभू तुला आत्मा हेच खरे धन आहे, हा आत्मठेवा तुला दाखवितो! ॥१॥  

<B>आत्माराम होई तोचि ॥ टाकितां देवभक्त भावा ॥२॥ </B>
जो भक्त, देव निराळा आहे, मी त्याचा भक्त निराळा आहे, अशा भिन्न भावनेस टाकून, जो अभेद भक्ती किंवा ऐक्य भक्ती करतो, तो स्वतःच आत्माराम होऊन जातो. ॥२॥ 

<B>अहंत्यागें दत्त देई ॥ नित्य प्रेमामृतमेवा ॥३॥</B>
तसेच 'मीपणाचा' किंवा देहाभिमानाचा त्याग केला असतां, तो दत्तप्रभू तुला नित्य आत्मनिष्ठ शुध्द प्रेमरूपी अमृत हाच मेवा खावयास देतो. जो निष्काम भक्ती करितो, जो निर्विषयी होतो, जो अभेद भक्ती करितो, आणि गुरुचरणी अभिमान अर्पण करितो, अशा भक्तालाच आत्मा हाच खरा देव आहे, त्याची भेट होते. ॥३॥


पद २४३५

<B>नित्य भजुनी सद्‌गुरुराया ॥ मिळलों सहज निजठाया ॥धृ॥ </B>
दत्तात्रय सद्गुरू राजाची नित्य भक्ति करून, कांहीही प्रयत्न न करता आपल्या आत्मस्वरूपा ठिकाणी मिळून एकरूपच होऊन गेलो! ॥धृ. ॥ 

<B>अर्जुनी मन धन काया ॥ स्मरतों अखंड प्रभुपाया ॥१॥

<B>माझे मन, संपत्ति, शरीर यांची आसक्ती काढून, ती दत्तात्रय प्रभूच्या पायी अर्पण करून, मी दत्तप्रभूच्या चरणांचे अखंड स्मरण करितो. ॥१॥  

<B>बोथें मावळली माया ॥ भेदभीति झाली वाया ॥२॥ </B>
त्या सद्‌गुरूने मला आत्मप्राप्तीचा बोध सांगितला. त्या बोधप्रतापाने जी मूळीच नाही, अशी खोटी भासमात्र माया नाहींशीच झाली! मायाभ्रम निघून गेला! स्वरूपच प्रत्ययास आले! त्यामूळे "मी वेगळा तू वेगळा, जीव निराळा, ब्रह्म निराळे," असा भिन्नपणा मानणे, अशा भिन्नतेमूळे वाटणारे भय नाहीसेच झाले॥२॥ 

<B>वाचा नुरली गुण गाया ॥ मौनमिठी दत्तपाया ॥३॥</B>
सद्गुरूचे गुणगान करण्यास माझी वैखरी बाचा शिल्लक उरली नाही. म्हणजे वाचा मनातीत अशा आत्मस्वरूपाशी मी एकरूपच झालो! अशी मौन मिठी दत्तात्रय गुरूच्या पायी म्हणजे त्याच्या स्वरूपा ठिकांणी पडली! मी समरस झालो. ॥३॥


पद २४३६

<B>कामा पाहुनी दुरी पळतो ॥ निष्कामासी सहज वळतो ॥धृ॥</B>
तो दत्तात्रय सद्गुरू, वासना मनांत बाळगून भक्ती करणाऱ्या कामुक भक्तांस पाहून त्या भक्तांपासून दूर राहतो. त्याना भेट देत नाही. परंतु वासना रहित होऊन, केवळ देवासाठींच भक्ती करणाऱ्या निष्काम भक्तांस तो दत्तगुरू आपोआप भेटीस धांवतच जातो. ॥धृ.॥ 

<B>भक्तवत्सल भक्ताभिमानी ॥ आस टाकितां भजनीं खेळतो ॥१॥ </B>
तो सद्गुरू भक्तांचा पाठीराखा आहे! तो भक्तांचा स्वाभिमान बाळगणारा, भक्तांवर सदा प्रेम करणरा असा प्रेमळ आहे! परंतु सर्व आशा टाकून, आशारहित झाले असतां, तो सद्गुरू भक्तांच्या भजनांत मोठ्या प्रेमानंदाने खेळतो! नाचतो! भक्तांसाठी सगुण होऊन मानव वेष धारण करितो. ॥१॥  

<B>दयानिधि पूर्णकाम ॥ मुक्तस्वरूपीं आपण मिळतो ॥२॥ </B>
तो दत्त सद्गुरू केवळ दयेचा सागरच असा पूर्ण दयाळू आहे! आपल्या भक्तांचे पूर्ण काम करितो! कांहीही साधावयाचे शिल्लक उरत नाही अशी पूर्णावस्था अगर जीवन्मुक्त दशा भक्तास प्राप्त करून देतो! आणि आपल्या ब्रह्मस्वरूपांत आपण स्वतः मिळतो. ॥२॥ 

<B>निर्गुण परी प्रेमसागर ॥ दत्तसद्‌गुरुपदीं लोळतो ॥३॥</B>
तो दत्तगुरू निर्गुण, निराकार, निर्विकल्प असा आहे! परंतु तो सद्‌गुरू म्हणजे केवळ सर्वव्यापक असा प्रेमाचा अथांग सागरच आहे! हे मी अनुभवाने जाणून, हा पंत सद्‌गुरू दत्तात्रयाच्या पायांवर प्रेमाने लोटांगण घालतो! ॥३॥


पद २४३७

<B>अहंममता अर्पितां गुरुपदीं ॥ शांत मी जाहलों ॥धृ॥ </B>
"मीच देह आहे व स्त्री, पुत्र, घरदार, संपत्ती वगैरे हे सर्व माझे आहेत" अशी मी व माझेपणाची प्रीती असणे, ही 'अहंममता' दत्तावतारी सद्‌गुरू बालमुकुंदाच्या पायी अर्पण केली असतां, मी शांतच होऊन गेलो! म्हणजे स्वस्वरूप प्राप्तीचे पूर्ण समाधान मला लाभले.॥धृ ॥ 

<B>मृत्युग्रास दृश्य जाणुनी ॥ आत्मस्वरूपीं रमलों ॥१॥ </B>
हे दिसणारे सर्व दृश्य जग हा काळाच्या मूळातील घासच आहे! म्हणजे हे सर्व जग मरणाधीन आहे. हे मी जाणून, सावध होऊन माझ्या आत्मस्वरूपांतच मी रममाण झालो. ॥१॥  

<B>चिद्विलास विश्व जाणुनी ॥ निश्चित मी जाहलों ॥२॥ </B>
ईश शक्तीचा प्रेमखेळ असे हे दृश्य जग आहे, हे मी जाणून चिंतारहित असा शांत, संतुष्ट होऊन गेलो॥२॥ 

<B>सर्वांठायीं दत्तावधूत ॥ विश्वभजनीं रंगलों ॥३॥</B>
माझ्या या देहांत, हृदयांत व बाहेर दृश्य जगांत असा आंतबाहेर सर्वत्र तो परमात्मस्वरूप माझा सद्गुरू बालमुकुंदच भरलेला आहे, असा समरसानुभव घेऊन जगरूपी व्यवहार हेच सद्‌गुरूचे विश्चभजन चाललेले आहे, हे पाहून त्या प्रेमळ विश्वभजनानंदांत पूर्ण रंगून गेलो व या जगांत प्रेमसुख सहज भोगू लागलो. ॥३॥


पद २४३८

<B>सद्गुरुपायीं पडतां ॥ तूर्या ओलांडुनी गेलों ॥धृ॥</B>
मी दत्तावतारी सद्गुरू बालमुकुंदाच्या पायी शरण जाऊन, त्याच्या पायांवर मस्तक ठेवून, त्याजवर पूर्ण हवाला घालून, त्याच्या आश्रयाखाली मी तेथे स्वस्थ पडून राहिलो असतां, त्या सद्‌गुरूच्या कृपेमुळे मी चौथ्या महाकारण देहाची मी ब्रह्म आहे, अशा ब्रह्मानुभवाची तूर्यावस्था ओलांडून, त्या पलीकडील, चौदेहातीत उन्मनी अवस्था म्हणजे मूळ स्वरूप स्थिती आहे, तेथे मी पोहोचलो! ॥धृ॥

<B>पंचकोशातीत आत्मस्वरूप ॥ जाणुनी समरसलों ॥१॥</B>
असे ते आत्मस्वरूप पंचकोशांच्या पलीकडे आहे, हे जाणून मी त्यांत एकरूपच होऊन गेलो! "पंचकोश म्हणजे अन्नमय, प्राणमय, मनोमय, विज्ञानमय व आनंदमय. हे पंचकोश म्हणजे आवरणें होत" ॥१॥  

<B>अलक्ष्य मार्गे स्वरूप पाहतां ॥ ब्रह्मचि मी झालों ॥२॥ </B>
परंतु मी ब्रह्मप्राप्तीच्या मागनि म्हणजे गुरुपायी शरण जाऊन, त्याची अभेद भक्ती करणे अशा सोप्या भक्ती मार्गाने माझे ब्रह्मस्वरूप पांहू गेलो असतां, मी स्वतःच ब्रह्मच होऊन गेलो! ॥२॥ 

<B>सत्य ज्ञानानंत दत्त ॥ चित्सागरीं बुडलों ॥३॥</B>
सत्य स्वरूप, ज्ञान स्वरूप व अनंत म्हणजे अमर्याद, अनाकळ ह्या तिन्ही लक्षणांनी युक्त असे ब्रह्मस्वरूप तो दत्तगुरू परमात्माच आहे, त्याच्या ब्रह्मसागरांत बुडून मी एकरूपच होऊन गेलो व प्रेमानंद भोगू लागलो! ॥३॥


पद २४३९

<B>आतां बहु हंससी ॥ मूढा शेवटीं तूं फससी ॥धृ॥ </B>
हे अज्ञानी, मायाधीन अशा माणसा! तू आतां या संसारात राहून, पंचविषय भोगाच्या क्षणिक सुखास मोहीत होऊन, तू हसतोस! जरा विचार कर. तू भासमात्र खोट्या, नाशवंत व संसारास मोहित होऊन वागशील तर तू शेवटी फसशील. तू या मायाजाळ्यांत अडकून तू आपला आत्मघात करून घेशील! ॥ धृ. ॥ 

<B>अष्ट मदें उन्मत्त होउनी ॥ पशुवत् मुसमुससी ॥१॥ </B>
जातिमद, कुलमद, तपमद, तारूण्य मद अथवा रूपमद, सत्तामद, विद्यामद, धनमद, बलमद. या आठ मदांचा या संसारांत तुला कैफ चढला आहे, या आठही मदांनी तुझी बुध्दी उन्मत्त झाली आहे. त्यामूळे पारमार्थिक वृत्ती नष्ट झाली आहे! तू पशुसारखा धुसफुस करितोस! तुला या मदांची मस्ती चढते! ॥१॥  

<B>इंद्रियग्राम विराम पडे मग ॥ सचिंत तूं बससी ॥२॥ </B>
परंतु पंचज्ञानेंद्रिये, पंचकर्मेंद्रिये अशा दश इंद्रियांनी युक्त असा हा तुझा इंद्रिय गांव शिथिल झाला असतां, हा स्थूल देह थकून गेला असतां, इंद्रिये कुचकामी होतात! ती कार्य करू शकत नाहीत. त्या वेळेस तू निराश होऊन बसतोस ॥२॥ 

<B>सावध होउनी स्वरूपीं जागतां ॥ दत्तपदीं वससी ॥३॥</B>
गुरुकृपे आपल्या आत्मस्वरूपांत जागृत राहशील तर तू त्या दत्तात्रय गुरूच्या स्वरूपांत अथवा त्या ब्रह्मपदा ठिकाणी वास्तव्य करून राहशील! व गुरुप्रेमसुख भोगशील! ॥३॥


पद २४४०

<B>गुरुचरणीं जो जडला ॥ नाहीं कोठें तो अडला ॥धृ॥ </B>
जो भक्त सद्‌गुरू दत्तात्रयाच्या पायी एकनिष्ठ भावनेने शरण जाऊन त्याच्या चरण सेवेत चिकटून राहतो, त्याचे चरण हृदयी घट्ट धरून ठेवितो, असा भक्त परमार्थ मार्ग चालतांना कोठेच अडत नाही. ॥धृ॥  

<B>तनु मन धन अर्पनी पायीं ॥ अनायासें पडला ॥१॥  </B>
तसेच जो भक्त आपले शरीर, मन, व संपत्ती ही आपली नव्हे, ती सद्गुरूची आहे असे जाणून, त्यांची आसक्ती काढून ती सद्गुरूच्या पायांवर समर्पण करून, तो मक्त काहीही प्रयत्न न करितां, सद्‌गुरूवर हवाला घालून त्याच्या आश्रयाखाली तेथे स्वस्थ पडून राहतो. ॥१॥  

<B>कर्मयोगादि साधनघाट ॥ सहज आरुढला ॥२॥ </B>
असा जो सद्गुरूचा भक्त आहे, तो गुरुकृपे वेदोक्त विधीयुक्त कर्म आचरणे, तसेच हटयोग, लययोग, मंत्रयोग, शिवयोग वगैरे योगमार्ग त्याचप्रमाणे इतर परमार्थ प्राप्तीसाठी केलेल्या अनेक कष्टमय साधना अशा साधनांचा घाट अशा प्रकारे प्रयत्न न करीता सहज ओलांडून तो आपल्या स्वरूप स्थानी, विराजमान झाला! त्याने सर्व काही साध्य केले असे समजावे. ॥२॥ 

<B>ब्रह्मानंदपानें मस्त ॥ दत्त भजनीं गढला ॥३॥</B>
असा भक्त ब्रह्मानंद हाच रस ग्रहण करून, त्यांत धुंद होऊन, जीवन्मुक्त होऊनही त्या दत्तात्रय गुरूच्या भजनानंदांत गुंग राहतो! व गुरुप्रेमानंद भोगतो! ॥३॥


पद २४४१

<B>नाहीं माझा अधिकार ॥ सद्‌गुरु त्रिभुवनीं तूंचि थोर ॥धृ॥</B>
हे सद्‌गुरू दत्तात्रया! तुझा अनुग्रह घेण्यास योग्य अथवा साधन संपन्नता असणे असा माझा कोणत्याच प्रकारचा अधिकार नाही. मी तुझ्या चरणी शरण येण्यास अयोग्य असाच आहे! हे सद्गुरू! तूच स्वर्ग, मृत्यु, पाताळ या त्रिभुवनांत असा सर्व ब्रह्मांडात सर्वश्रेष्ठ व पूजनीय असा आहेस! ॥ घृ. ॥

<B>कर्मोपासना योग नसतां ॥ दिधला चरणीं थार ॥१॥</B>
वेदोक्त कर्ममार्गाचे विधिपूर्वक आचरण करणे, एकाच देवतेची ध्येय प्राप्तीसाठी पूजा, आराधना करणे, अशी कर्म व उपासना, तसेच हटयोग, लययोग, तारकयोग, राजयोग अशा योगांचे आचरण करणे अशा साधना मी कांहीच केल्या नसतांनाही, तू मला तुझ्या चरणी विसावा दिलास ॥१॥  

<B>आपुला म्हणवुनी मुक्तचि केलें ॥ चुकविला हा संसार ॥२॥ </B>
तू मला आपला म्हणून, म्हणजे.. "तू आता माझा पुत्र झालास! आता तुझी सर्व जबाबदारी मी माझ्या शिरांवर घेतली आहे! तू शांत राहा !" असे तुझे आपुलकीचे अभय वचन देऊन मला मुक्त ब्रह्मच करून टाकिलेस आणि या संसारातील दुःखद असा जन्ममरणाचा फेरा चुकविलास! ॥२॥

<B>प्रेमामृत पाजिलें मजला ॥ दत्तकृपासागर ॥३॥</B>
सद्गुरूने मला ब्रह्ममय करून, आपले आत्मनिष्ठ शुध्द प्रेम यथेच्छ पाजिले! असा तो दत्तगुरू केवळ दयेचा सागरच आहे! पूर्ण कृपाळू आहे. ॥३॥


पद २४४२

<B>शरण जातां संता ॥ मावळली भवर्चिता ॥धृ॥</B>
मी श्रध्दापूर्वक संत सज्जनांना शरण जाऊन, त्यांच्या संगतीत राहून, त्यांच्या बोध श्रवणाने माझ्या सर्व शंकांचे समाधान झाले! भासमात्र संसाराची दुःख चिंता समूळ नाहींशीच झाली! ॥धृ. ॥ 

<B>तनुमनधनाभिमान टाकितां ॥ नुरली मृत्युवार्ता ॥१॥ </B>
शरीर, मन व संपत्ती ही माझी आहेत, अशा ह्या देहाभिमानाचा त्याग करून सद्‌गुरू बालमुकुंदाच्या पाणी शरण गेलो असतां, त्याच्या कृपेने मला या कल्पित काळाची भीती राहिली नाही. म्हणून मला मरणाचे भय राहिले नाही. मी निर्भय व निश्चित झालो! ॥१॥  

<B>आपुला म्हणवुनी पदरीं घेतां ॥ नाहीं अहंममता ॥२॥ 

<B></B>
"तू आता माझा पुत्र झालास! असे गुरूने आपुलकीच्या प्रेमभावनेने म्हणून" मला आपल्या चरणाजवळ आश्रय दिला असतां, "मीच देह आहे, व स्त्री, पुत्र, घरदार, आप्त, संपत्ती वगैरे सर्व माझे आहेत." अशी मी व माझेपणाची अहंममता, गुरूच्या अभय वचनाने नाहीशीच झाली! ॥२॥ 

<B>प्रेमानंदामृत पिउनी नित्य ॥ भजतों प्रेमें दत्ता ॥३॥</B>
मी सदा मुक्त स्थितीत ब्रह्मानंदात राहून, गुरुप्रेमापासून मिळणारा आनंद हेच अमृत प्राशन करून, मोठ्या प्रेम आवडीने मी दत्तात्रय गुरूस भजतो! भजनांत धुंद राहतो! ॥३॥


पद २४४३

<B>कलयुगीं नवल हैं जाहलें ॥ गदारिभक्त रोगें पीडिलें ॥धृ॥ </B>
कृतयोग, त्रेतायुग, द्वापारयुग व कलीयुग अशी चार युगे मानलेली आहेत. या पैकी हल्ली चालू असलेले कलीयुग आहे. या कलीयुगांत न घडणारी आश्चर्यकारक अशी नवलाची गोष्ट घडली! ती अशी की,... आपल्या गदेने शत्रूचा नायनाट करून भक्तांचे संरक्षण करणारा असा विष्णु देव आहे. त्याचे भक्त अनेक रोगांनी पीडित होऊन, त्रस्त झाले! फार व्याकूळ झाले! ॥ धृ. ॥ 

<B>मृत्युंजयाचे निजदासांसी ॥ अंतकें ग्रासियलें ॥१॥</B>
आणि काळाला जिंकणारा अशा सद्‌गुरू शंकराच्या एकनिष्ठ अशा भक्तांस त्या काळाने गिळून टाकिले! मरणाधीन केले! ॥१॥  

<B>त्रिभुवनपालक त्याचें बालक ॥ अनाथ जाहलें ॥२॥</B>
त्याचप्रमाणे स्वर्ग, मृत्यु, व पाताळ या तिन्ही लोकांचे सर्व जगांचे पालन, पोषण, रक्षण करणारा असा विष्णु भगवान असतांना, त्या विष्णु देवाचे लहान बालक हे अनाथ झालें! हे आश्चर्यच आहे! ॥२॥

<B>अनन्यभावें सेवा करितां ।॥ वाया भक्त भागले ॥३॥</B>
सर्वत्र परमात्म स्वरूपच आहे, अशा दृढ भावनेने सद्‌गुरूची भक्ती, सेवा, चाकरी करणारे अनन्य भक्त, हे भक्ती करून व्यर्थ थकले! पण तो सद्‌गुरू अशा भक्तांस प्रसन्न होत नाही. ही विपरीत करणी आहे! ॥३॥ 

<B>योगक्षेमाची चिंता वाहतां ॥ वचन दिसे उगलें ।॥४॥</B>
सद्‌गुरू आपल्या भक्तांची प्रपंच, परमार्थाची सर्व चिंता नित्य आपल्या शिरावर वाहतच असतो! असे त्या सद्‌गुरूचे अभय वचन स्तब्ध झालेले दिसले! म्हणजे सद्‌गुरूच्या बोलण्याप्रमाणे त्याची प्रतिज्ञा सत्य झाली नाही. अशा त्याच्या प्रतिज्ञेला कलंक लागला! हे फारच नवल आहे! ॥४॥ 

<B>दत्ता तूंचि सर्वांसर्व ॥ प्रेम पाजीं वहिलें ॥५॥</B>
अशा न घडणाऱ्या गोष्टी या कलीयुगात घडल्या! वास्तविक असे होऊच शकत नाही. पण अशा गोष्टी का घडल्या! तर त्याचे उत्तर हेच की, असे होऊच शकत नाही. तसे जर घडले तर, आम्ही माया सत्य मानू. ज्या अर्थी असे विपरीत कार्य घडू शकत नाही, त्या अर्थी माया मूळीच नाही. परंतु, "मीच देह आहे, मीच कर्ता आहे," असे या जीवाने मानिल्याने तो खोट्या भासमात्र, द्वैतरूप मायापाशांत अडकून पडल्याने, त्याला आपल्या स्वरूपाचा पूर्ण विसर पडल्याने तो जीव दुःखी, कष्टी, काळाधीन झाला! वास्तविक आत्मदृष्टीने पाहू गेले असतां, स्वरूपावांचून अन्य कांहीच नाही. हे दत्तप्रभू आतां मला तुझ्या प्रेमाची भूक लागली आहे! मी तुझे प्रेम भोगण्यास फार उतावीळ झालो आहे! तर प्रथम मला लवकरच तुझे आत्मनिष्ठ शुध्द प्रेम यथेच्छ पाजून तृप्त कर! ही प्रार्थना. ॥५॥


पद २४४४

<B>नाहीं रे मी नाहीं रे ॥ दत्त सर्वांठायीं रे ॥धृ॥ </B>
अरे गुरुपुत्रा! आत्मदृष्टीने विचार केला असतां, "मीच देह आहे, मीच जीव आहे," असा 'मी' कोठेच नाही, मूळीच नाही. माझ्या या देहांत, हृदयांत व बाहेर दृश्य जगांत असा आंत बाहेर सर्व ठिकाणी, सर्व दृश्याचा आधार असा तो दत्तपरमात्माच आहे रे! ॥धृ. ॥

<B>सत्तास्फूर्तिरूपें जग हैं ।॥ खेळत प्रेमडोहीं रे ॥१॥ </B>
सत्ता म्हणजे ब्रह्माचे शिवरूप. त्यांत उठणारी स्फूर्ति म्हणजे शक्ती, असे शिव-शक्तीरूप अथवा 'पुरूष प्रकृति' रूप हे जग आहे. अशा सत्ता स्फूर्ति रूपाने हे जग प्रेममय अशा आत्मस्वरूपरूपी डोहांत आनंदाने खेळत आहे रे! ॥१॥  

<B>स्वानंदास्तव द्वैतविलास ॥ द्रष्टा दृश्य तोही रे ॥२॥ </B>
आपला स्वानंद भोगण्यासाठी हा दृश्य जगाचा खेळ सहज प्रगट झाला आहे! द्रष्टा म्हणजे पाहणारा, साक्षी व दृश्य म्हणजे हे दिसणारे जग. असा द्रष्टा व दृश्य तो दत्तपरमात्माच द्वैतरूप झाला आहे. ॥२॥ 

<B>पाहुनी दत्त जाहलों शांत ॥ रमतों नित्य पायीं रे ॥३॥</B>
अशा प्रकारे सर्वत्र दत्तप्रभूच आहे. याचा अनुभव घेऊन, मी शांतच होऊन गेलो! आता मी नित्य त्या दत्तसद्गुरूच्या पायी म्हणजे "परब्रह्मस्वरूप हेच सद्गुरूचे पाय आहेत" अशा पखह्मस्वरूपांतच मी आनंदाने खेळतो! व गुरुप्रेमसुख भोगतो. ॥३॥


पद २४४५

<B>स्वानंदास्तव दृश्य द्रष्टा ॥ होउनी न होसी ॥ आपुल्या स्वरूपीं आपण रमसी ॥धृ॥</B>
हे सद्‌गुरू दत्तात्रया! तू आपला आत्मानंद भोगण्यासाठी स्वतः आपल्या एकांगावर दिसणारे हे दृश्य जग व त्याला पाहणारा साक्षी असा द्रष्टा असा दृश्य व द्रष्टा तूंच असे द्वैतरूप होऊनही होत नाहीस. अनेक नामरूपात्मक जगरूप झालास तरी तुझे एकत्व मोडत नाही. तू आपल्या आत्मस्वरूपांत आपणच रमतोस! तेथे दुजेपणा नाहीच! हे द्वैत आंत दृष्टीसच दिसते! ॥धृ॥

<B>नाहीं द्वैत शुद्धाद्वैत ॥ खेळ चिद्विलासीं ॥ रमतें विश्व ब्रह्मरसीं ॥१॥</B>
हे द्वैतरूप दृश्य जग मूळीच नाही तर मायामलरहित असे शुध्द, द्वैत नसलेले असे तुझे एकटे एकच स्वरूप व्याप्त आहे. तुझ्या चैतन्य शक्तीचा प्रेम खेळ असे जग आहे. हे तुझ्याहून निराळे नाही तर हे जग ब्रह्मानंदरूपी रसाची गोडी चाखण्यांत नित्य आनंदाने स्वरूपांतच रमते! ॥१॥  

<B>सत्ता स्फूर्ति तुझी मूर्ति ॥ त्रिभुवनवासी ॥ अवधूत निजप्रेमरासी ॥२॥ </B>
हे जग सत्तास्फूर्ति रूप म्हणजे शिव शक्तीरूप अशी अभिन तुझी सगुण मूर्तीच आहे! स्वर्ग, मृत्यू व पाताळ ह्या तिन्ही लोकांत जगांत आत्मनिष्ठ शुध्द प्रेमाची जणू रासच! म्हणजे प्रेमानंद भोगण्यासाठी तूच जगरूप झाला आहेस! ॥२॥ 


<B>परात्पर तूं परब्रह्म तूं ॥ दत्त अविनाशी ॥ चिद्रविउदय चिदाकाशीं ॥३॥</B>
हे सद्गुरू! तू परावाचेच्या पलीकडे, चौदेहातीत असा आत्मा आहेस. पूर्ण अद्वय आत्मा हेच परब्रह्म स्वरूप होय. असा तू पखह्म स्वरूपच आहेस. तू कधीही नाश न पावणारा असा अविनाशी दत्त आहेस. तुझ्या कृपेमुळे "स्फुरणातीत, साक्षीभावरहित आपोआप उरते तेच चिदाकाश अथवा परखस आहे." अशा चिदाकाशांत शुध्द ज्ञानरूपी सूर्याचा उदय झाला! त्यामूळे मी तुझे निजप्रेम नित्य भोगतो! ॥३॥


पद २४४६

<B>सहज देखिले सद्‌गुरुचरण ॥ फिटलें माझें जन्ममरण ॥धृ॥</B>
मागील अनेक जन्मांच्या पुण्याईमूळे अनायासे ब्रह्मपदाची प्राप्ती करून देणाऱ्या अशा सद्‌गुरू बालमुकुंदाचे पाय मी पाहिले! त्या सद्‌गुरूची भेट झाली! त्याच्या कृपानुग्रहाने माझा या संसारातील दुःख, त्रास देणारा, चिंता उत्पन्न करणारा जन्म मरणाचा फेरा चुकला! ॥धृ. ॥ 

<B>पाप पुण्य नाहीं जाहलें ॥ कैचें धर्माऽधर्माचरण ॥१॥</B>
या देहास भोगावे लागणारे पुण्य व पाप मला रहिले नाहीत. मी पापही करीत नाही व पुण्यही करीत नाही. 'मीच देह आहे', हा 'मीपणा' अगर कर्तेभोक्तेपणा माझा निघून गेल्याने, मला पापाची बाधा नाही. तसेच पुण्य कर्म घडले तरी त्याचा आनंद मला नाही. ते देहास आहे. ते देह भोगेल. गुरुकृपे सहजावस्था प्राप्त झाल्याने पुण्य व पाप राहत नाहीत तर मग धर्म म्हणजे वैदिक धर्म आचरणे, सत्कर्म करणे व अधर्म म्हणजे धर्मबाह्य आचरण करणे, पापाचरण करणे धर्माधर्म, कर्माकर्म, पापपुण्य, जन्ममरण, नर्क स्वर्ग, वगैरे द्वदे आम्हास नाहीत. आमची सर्व कर्मे ब्रह्मार्पित होतात. तर मग ही द्वदे आम्हास कशास बाधीत होतील ? ॥१॥  

<B>जीव शिव ब्रह्म एकचि जाहलें ॥ द्वैतभावा आलें मरण ॥२॥</B>
कारण "मीच देह आहे, व जग सत्य आहे," असे मानणारा तो जीव. सृष्टी निर्माता तो ईश्वर आणि सर्वव्यापक सर्वांहून मोठे व ब्रह्म आहे. तर हे जीव, शिव, ब्रह्म निराळे राहिले नाही. ते एकरूपच होऊन गेले! अशी माझी समरस स्थिती झाली! त्यामूळे मी निराळा, तू निराळा, जग निराळे, ब्रह्म निराळा, गुरू निराळा, शिष्य निराळा, हा भिन्नपणाचा दुजेपणाचा द्वैतभाव मरून पडला! म्हणजे द्वैतभाव नष्टच झाला! सर्वत्र स्वरूपच संचले गेले. ॥२॥ 

<B>प्रेमस्वरूप दत्तावधूत ॥ निराभिमानें त्यासी शरण ॥३॥</B>
माझा सद्‌गुरू बालमुकुंद हा प्रेमळ अशा सगुण स्वरूपाने अवतरला आहे. मी त्या सद्गुरूस देहाभिमानरहित होऊन, या स्थितीत शरण गेलो असतां, मला सर्वत्र आत्म प्रत्यय आला! त्यामूळे मी नित्य गुरुप्रेमरसाची गोडी चाखतो !॥३॥


पद २४४७

<B>ब्रह्मानंद दिधला ॥ श्रीगुरूनें निजानंद दिधला ॥धृ॥ </B>
सर्व शक्तीचे अधिष्ठान अशा परमात्म स्वरूप सद्गुरू बालमुकुंदाने मला ब्रह्मानंद म्हणजे अखंड आनंद अथवा ब्रह्मप्राप्तीचे सुख नित्य भोगणे असा ब्रह्मानंद दिला. ॥धृ. ॥

<B>व्यतिरेकान्वयें स्वरूपीं नेउनी ॥ निजठाव दावियला ॥१॥ </B>
व्यतिरेक म्हणजे सद्‌गुरूपायी शरण जाऊन, प्रपंच मिध्या हे विवेकाने जाणून आत्मस्वरूपी वृत्ती स्थिर करणे. ब्रह्मानुभव घेणे आणि 'अन्वय' म्हणजे कारण व कार्य एकरूप होणे, विश्व ब्रह्म पहाणे, किंवा सर्वत्र आत्मस्वरूप पहाणे असा हा व्यतिरेक व अन्वय मार्ग आहे. तर सद्‌गुरूने मला आत्मस्वरूपा ठिकाणी नेऊन आपले स्वरूप ठिकाण दाखविले, मी ब्रह्म आहे असा अनुभव आला! ॥१॥  

<B>विश्व सर्व हें ब्रह्मचि करुनी ॥ द्वैतभाव निवटिला ॥२॥</B>
आणि अशा प्रकारे व्यतिरेक मार्ग दाखवून, नंतर गुरूने मला हे जे दृश्य जग दिसते, ते ब्रह्मच आहे, ते ब्रह्मस्वरूपाहून निराळे नाही असा मला सर्वव्यापक आत्मानुभव देऊन, मी निराळा, तू निराळा, जग निराळे, ब्रह्म निराळे अशी माझी दुजेपणाची मनोवृत्ती नष्टच करून टाकिली! हाच अन्वय मार्ग आहे. ॥२॥

<B>अंतर्बाहा प्रेमसागर ॥ दत्त उचंबळला ॥३॥</B>
माझा द्वैतभाव निघून गेल्यामूळे माझ्या देहांत व बाहेर दृश्य जगांत सर्वत्र प्रेममय असा स्वरूप सागरच सर्वत्र पूर्ण भरला आहे, तो परमात्म स्वरूप सद्‌गुरूच प्रेमानंद भोगण्यासाठी जगरूप झाला आहे, याचा अनुभव आल्याने माझ्या हृदयांत प्रेमसागराला जणू भरतीच आली! हृदयांत गुरुप्रेम उचंबळून आले! ते प्रेम मी नित्य भोगितो! ॥३॥


पद २४४८

<B>आम्ही आलों प्रेम भोगाया ॥ कोण पुसे मिथ्या संसृति या ॥धृ॥</B>
आम्ही मूळचे ब्रह्मस्वरूपच आहोत! परंतु आम्ही सगुण देहधारी मनुरूप होऊन, आपले आत्मनिष्ठ शुध्द प्रेम भोगण्यासाठी या पृथ्वीतलावर जन्म धारण करून अवतरलो आहेत! असे आम्ही ब्रह्मस्वरूपच असतांना, या खोट्या भासमात्र संसृतीस म्हणजे हा संसार, देहव्यापार, हे दृश्य जग वगैरे भासमात्राचा कोण विचार करतो ? ॥धृ. ॥ 

<B>एकचि मी बहुत जाहलों ॥ सहजानंद सहज भोगाया ॥१॥ </B>
मी मूळचा एकटा एकच असा सर्वव्यापक परमात्मस्वरूपच आहे! परंतु, एकपणांत प्रेमानंद भोगतां येईना! म्हणून मी "निर्विकार, निर्विषय, त्रिपुटीरहित सद्‌गुरूप्रेमसुख भोगण्यासाठी मीच माझ्या एकांगावर अनंत नामरूपात्मक असा बहुरूपाने, सहज जगरूप झालो आहे! ॥१॥  

<B>स्वानंदास्तव बंध मोक्ष ॥ उभविली ही कल्पित माया ॥२॥ </B>
आपला आत्मानंद आपणच भोगण्यााठी" मी मायापाशांत अडकलो आहे, आतां या मायाबंधनांतून सोडवून मला कोण मुक्त करेल, असा गुरू शिष्याचा बंध मोक्षाचा कल्पित खोटा मायारूप भासमात्र द्वैत खेळ मीच उभारून, आपला आनंद आपणच भोगितो! ॥२॥

<B>प्रेमळ सद्‌गुरु दत्त पाहुनी ॥ मीपण टाकुनी पडलों पाया ॥३॥</B>
तो प्रेममय अंतःकरणाचा असा परमात्म स्वरूप सद्‌गुरू सर्वत्र मी पाहून, माझा 'मीपणा' म्हणजे... देहाभिमान किंवा माझा देह, संपत्ती, पुत्र, स्त्री वगैरे सबंधी अभिमान बाळगणे या 'मीपणाचा' त्याग करून, मी सद्‌गुरूच्या पायी पडलो असता, मला गुरुकृपे सर्वत्र आत्माच आहे, हा अनुभव वृढ बाणला. ॥३॥


पद २४४९

<B>मृत्युग्रास देह जाणुनी ॥ सावध मी जाहलों ॥ नित्य सद्गुरुपदीं रमलों ॥धृ॥</B>
हे शरीर काळाच्या मूळांतील घास असे मरणाधीन आहे! हे जाणून मी सावध झालो! आणि सद्‌गुरू बालमुकुंदाच्या पायी शरण जाऊन, तेथे वृढ भाव ठेवून, गुरुकृपे सद्‌गुरू स्वरूपांत नित्य रममाण झालो! ॥धृ. ॥

<B>घडीघडी काळ गिळितो वयसा ॥ पाहुनी उमजलों ॥ माझें हित मी समजलों ॥१॥</B>
हा काळ या देहाला एक एक क्षणाला असा गिळंकृत करून, आयुष्य घटत चालले आहे! काळाची उडी या देहांवर केव्हा पडेल याचा नेम नाही, हे जाणून मी उमगलो! माझे आत्महित कसे करून घ्यावे, हे मी समजलो! ॥१॥  

<B>येणें जाणें राहणें स्वरूपीं ॥ खूण उमगलों ॥ तैंचि शांत मी जाहलों ॥२॥ </B>
आत्मदृष्टीने विचार केला तर, जन्मणे, मरणे व जगणे ह्या तिन्ही अवस्था आत्मस्वरूपांतच घडतात! ही आत्मखूण गुरुकृपे मला समजली. त्याच वेळेस मी पूर्ण शांत होऊन गेलो! ॥२॥

<B>चिद्विलास दत्तसागरीं ॥ स्वानंदें खेळलों ॥ प्रेमें गुरुपदीं लोळलों ॥३॥</B>
दत्ताच्या स्वरूप सागरांत पाण्याच्या लहरीप्रमाणे चैतन्य शक्तीचा जगरूपी प्रेम खेळ प्रगट झाला! जग ही स्वरूप सागरांवरील त्याचीच लहरी आहे. हे जग स्वरूपाहून निराळे नाही. हे अनुभवाने जाणून मी आपल्या आत्मानंदाने मस्त होऊन या जगांत प्रेमाने खेळलो! आणि गुरूच्या पायांवर लोटांगण घातले! ॥३॥


पद २४५०

<B>आश्रय गुरूच्या पायाचा ॥ धन्य तेंचि झालों मी साचा ॥धृ॥</B>
सद्‌गुरू दत्तात्रयांस मी एकनिष्ठ भावनेने शरण जाऊन, त्याच्या पायांचा आश्रय केला असतां, त्याच्या कृपेमुळे मी त्याच वेळेस खरा धन्य होऊन गेलो! ॥धृ. ॥ 

<B>बाध न कर्माकर्माचा ॥ भेद तुटला बंधमोक्षाचा ॥१॥ </B>
असा मला साक्षात्कार झाल्यामूळे धार्मिक कृत्य करणे व धर्मबाह्य आचरण करणें, वाईट, पापकृत्य करणे अशा पुण्य व पाप कर्मांचा संबंध मला राहिला नाही. प्रारब्धानुसार माझ्या या देहाकडून, पुण्यपापात्म कर्मे जरी घडली तरी तो मला बाधीत होत नाहीत असा मी देहाहून अलिप्तच आहे! तसेच माया पाशांत अडकणे हा बंध आहे व या मायापाशांतून सुटून मुक्त होणें, अशा कल्पित द्वैतरूप बंध मोक्षाचा भेद मानणे, निराळेपणाने पाहणे, हा भेद तोडला गेला! बंधच जर नाही, तो खोटाच आहे, तर मग, मोक्ष कोतून खरा असणार ? अर्थात नाही. ॥१॥  

<B>ठाव न जन्ममरणाचा ॥ पुनर्जन्म आतां कैंचा ॥२॥ </B>
माझे जन्मणे व मरणेही भासमात्र आहे. जन्मणेच खोटे म्हणून मग पुनर्जन्मही
खोटाच ॥२॥ 

<B>दत्तसद्गुरु मिळला साचा ॥ निजानंदप्रेम भोगाचा ॥३॥</B>
स्वरूपानुभव देणारा. खरा गुरू दत्त मिळाला. त्यामूळे आता प्रेम भोगाचा निजानंदच आहे. ॥३॥


पद २४५१

<B>सद्गुरुशिष्य समरस होतां ॥ स्वरूप प्रगटलें ॥धृ॥ </B>
सद्‌गुरूच्या पायी शरण जाऊन, त्याची ऐक्य भक्ती केली असतां, जशी नदी समुद्रांत मिळून एकरूपच होऊन जात, त्याप्रमाणे तो सद्गुरू गुरू व शिष्य हा द्वैतभाव आटून गेला! सर्वत्र स्वरूपच व्याप्त झाले! अनुभव व अनुभवी हा भाव राहीला नाही. सर्व एकाकार झाला! ॥धृ. ॥ 

<B>देवभक्त भक्तिसहित ॥ प्रेम एकवटलें ॥१॥</B>
त्यामूळे ज्याची भक्ती करावयाची तो देव व भक्ती करणारा शिष्य आणि भक्ती करणे. अशी 'देव-भक्त-भक्ती' या त्रिपुटीसहित ऐक्यप्रेम प्रगट झाले! असे सर्वत्र गुरुप्रेम एकाकार झाले! असा मला प्रेमप्रत्यय आला! ॥१॥  

<B>द्वंद्व गाळुनी त्रिपुटी गिळुनी ॥ परब्रह्म नटलें ।॥२॥</B>
द्वंद म्हणजे, 'कर्माकर्म, धर्माधर्म, पापपुण्य, जन्ममरण, गुरूशिष्य' , वगैरे विरूध्द गुणधर्माच्या ह्या जोड्या, अशी सर्व द्वर्दे वगळून, तसेच 'भोग्य- भोक्ता-भोग', 'दृश्य-द्रष्टा दर्शन', वगैरे त्रिपुटीचा भास नष्ट करून, पूर्ण अद्वय आत्मा तेच पखल स्वरूप आहे, असे हे स्वरूप सर्वत्र अनंत नामरूपाने वेषधारी होऊन जगरूपाने सजलेले आहे. हे स्वरूपाहून भिन्न नाही. केवळ प्रेम भोगण्यााठीच हे दृश्य जग सजले गेले! असा मला अनुभव आला! ॥२॥ 

<B> दत्तावधूतस्वरूप पाहतां ॥ निजप्रेम दाटलें ॥३॥</B>
मी सद्गुरू बालमुकुंदाचे सगुण स्वरूप पाहिल्याने त्याने मजवर कृपा करून ऐक्यानुभव दिला! त्यामूळे माझ्या हृदयांत स्वस्वरूप प्राप्तीचे रसभरित शुध्द प्रेम दाटून आले! माझे हृदय गहिवरले !॥३॥


पद २४५२

<B>मौन धरितों देवा ॥ अवधूता ॥ हीच तुझी सेवा ॥धृ॥ </B>
सर्वसंगरहित अशा हे दत्तात्रय देवा! मी आतां मौन धारण करितो! काहीच बोलू शकत नाही. कारण मी तू पणा विरहित असे गुह्य स्वरूप दत्त्वच आहे, हे पाहून मी मौन धारण केले! तुझे स्वरूप शब्दाने वर्णन करितां येत नाही, म्हणून बेदांनी 'नेति नेति' असे बोलून मौन धारण केले! मग मी माझ्या या वैखरी वाणीने तुझी स्तुती, प्रार्थना कशी करू ? कारण तू चारी वाचेच्या व मन बुध्दीच्या पलीकडे असल्याने तुझे स्वरूप अनाकळ असे आहे! हीच तुझी चरणसेवा आहे! म्हणून मी मौन धारण करून तुझ्या पायी स्वस्थ पडून राहिलो आहे! हीच तुझी चरण सेवा आहे! ॥धृ. ॥ 

<B>मी कोण मज नकळे तैसें ॥ तूं कोण न ठावा ॥१॥  </B>
हे दत्तात्रया! मी कोण आहे ? जीव आहे की ब्रह्म आहे ? हे मला कळत नाही. मला माझ्या स्वरूपाची ओळख नाही. तसेच तू कोण आहेस ? हेही मला ठाऊक नाही. तू देव आहेस की, मनुष्य आहेस ? तू कसा आहेस ? तू कोठे राहतोस ? हे मला कळत नाही. ॥१॥  


<B>पायीं पडलों शांत झालों ॥ हरुनी भावाभावा ॥२॥ </B>
असे मला कांहीही कळत नसल्याने तुझ्या पायांवर मस्तक ठेवून, तुजवर सर्व हवाला घालून, तेथे तुझ्या आश्रयाखाली मी स्वस्थ पडून राहिलो असतां, तुझ्या कृपेमुळे भाव व अभावास म्हणजे असणे व नसणे किंवा आतां आहे व नंतर नाही, अशा आहे व नाही अशा भासमात्र मायारूपांस नष्ट करून, मी शांतच होऊन गेलो! मला स्वस्वरूप प्राप्तीचे पूर्ण समाधान प्राप्त झाले! ॥२॥ 

<B>दत्तभजन निजसुखसदन ॥ अवीट प्रेमसेवा ॥३॥</B>
असा मी शांत होऊन, नित्य स्वरूपांत रमून, दत्तात्रय गुरूची भजन भक्ती करणे हेच आत्मानंद अथवा अखंड आत्मसुख भोगण्याचे आपले मूळ घरच आहे, आपले स्वरूप ठिकाण आहे! म्हणजे दत्तात्रय गुरूची भजन-भक्ती केली असतां स्वस्वरूप प्राप्ती होते व प्रेमसुख भोगतां येते! अशी गुरूभक्ती ही वीट न येणारी, सदा प्रेमानंद पुरविणारी हीच खरी गोड सेवा आहे! हे मी जाणून, मुक्त झाल्यावरही गुरुभक्ती करून प्रेमसुख भोगितो! ॥३॥


पद २४५३

<B>धरिला दत्त ध्यानीं ॥ सहज भोगिली उन्मनी ॥धृ॥</B>
मी परमात्मा स्वरूप अशा दत्तात्रयांस माझ्या हृदयांत दृढ धरून, त्याच्या नित्य ध्यानांत राहून, त्याला मी कधीही विसरत नाही. मला नेहमी त्याचेच ध्यान लागून राहते! अशी माझी आतल्या आंत प्रेमाने एकाग्र मनाने आपोआप भक्ती चाललेली असते! त्यामूळे गुरूकृपा होऊन, इतर कांही प्रयत्न न करीता, मी अनायासे "चारी देहभाव रहीत असणे अशी चौदेहातीत मूळस्वरूप स्थिती अशी ही उन्मनी अवस्था मी भोगिली. या अवस्थेत मन स्वरूपी लय पावल्याने जगाचे, देहाचे भान राहत नाही. ॥धृ. ॥ 

<B>बोधरवीचा उदय होतां ॥ नुरली दिनरजनी ॥१॥</B>
मी सद्‌गुरूचा आत्मबोध ऐकून, त्या बोधाचा माझ्या हृदयांत उदय झाला असतां, जसे सूर्य उगवला असतां, त्याच्या ठायी रात्र व दिवस हा भेद राहत नाही, तो सदा प्रकाशतच असतो, तसे माझ्या हृदयांत ज्ञानसूर्याचा आत्मारामाचा उदय झाल्यामूळे माझ्या ठिकाणी ज्ञान व अज्ञान दोन्ही नाहीसे होऊन, ज्ञानाज्ञानातीत शुध्दज्ञानस्वरूप प्रगट झाले! ॥१॥ 

<B>भेद भ्रमाचें नाशक ज्ञान ॥ उगवलें चिद्गगनीं ॥२॥ </B>
म्हणजे 'मी निराळा, तू निराळा' जग निराळे, ब्रह्म निराळे, गुरू निराळा, शिष्य निराळा, असा भेद मानणे हाच मायाभ्रम आहे! तर अशा मायेचे अथवा अज्ञान अंधःकाराचा नाश करणारे ब्रह्मज्ञान माझ्या शुध्द ज्ञानस्वरूप अशा हृदयांत अथवा चिदाकाशांत प्रकाशित झाले! ॥२॥ 

<B>दत्तावधूत समरसधुंद ॥ खेळें निरंजनीं ॥३॥</B>
त्यामूळे माझा परमात्मस्वरूप बालमुकुंद हा मायमलरहित अशा आपल्या शुध्द ब्रह्म स्वरूपांत जग व आपण एकच अशा समरस स्थितीत धुंद होऊन खेळतो! तोच प्रेम भोगण्यासाठी जगरूप झाला आहे! त्याचा हा आत्मविश्वास आहे. "सगुण निर्गुण, साकार निराकार, एकदेशी सर्वदेशी, इत्यादी त्या महाराजांचे सहज चिद्विलासांतील खेळ आहेत. भावानुसार प्रगटून, माविक जनांस या संसार चक्रांतून, अचूक पार करीत आहे. ही स्वानुभवसिध्द गोष्ट आहे." असे मी जाणून गुरुप्रेमसुख नित्य भोगतो! ॥३॥


पद २४५४

<B>तव चरणीं प्रीति ॥ पूर्ण करीं ही विनंति ॥धृ॥</B>
हे माझ्या प्रेमळ सद्‌गुरू दत्तात्रया! तुझ्या पायांची प्रेम आवड माझ्या चित्रांत उत्पन्न कर. मला तुझी चरण सेवा घडू दे. अशी तुझ्या चरणी माझी नम्र विनंती आहे! ॥ धृ. ॥ 

<B>भुक्ति मुक्ति न मागे तुज ॥ देईं अनन्यभक्ति ॥१॥ </B>
हे दत्ता! मी पंचविषय भोगसुख अगर लोकिक सुख तसेच मोक्ष सुख वा ब्रह्मप्राप्तीचे सुख, असे भुक्ती, मुक्ति सुख ही दोन्हीही मी तुला मागत नाही. फक्त मला तू सर्वत्र आपले स्वरूप पाहणे, अशी आत्मनिष्ठ मक्ती, अशी अभेद भक्ती दे! ॥१॥  

<B>इहपर भोग नलगे मजला ॥ पुरवीं भजनप्रीति ॥२॥ </B>
ह्या मृत्यूलोकांतील व स्वर्गातील सुखोपभोग मला नको! ह्या अशा इहपर भोगाची मला मूळीच इच्छा नाही. तर माझ्या ठायी तुझी भजन भक्ती करणे अशी माझी आवड पुरवून दे! ॥२॥ 

<B>अवधूत दत्ता देईं नित्य ॥ निजप्रेमशांति ॥३॥</B>
सर्वसंगरहित अशा हे अवधूत दत्तात्रया! मला नित्य आत्मनिष्ठ शुध्द प्रेमापासून मिळणारी आत्मशांति नित्य दे! अशी ही माझी तुझ्या चरणी नम्र प्रार्थना आहे! ॥३॥


पद २४५५

<B>पाईका नाहीं भाव दुजा ॥ प्रेमळ अवधूत गुरुराजा ॥धृ॥ </B>
प्रेममय अंतःकरणाच्या अशा हे प्रेमळ दत्तात्रय गुरूराजा! मी तुझा एकनिष्ठ असा सेवक आहे! तू निराळा, मी तुझा शिष्य निराळा आहे, असा दुजेपणाचा भाव तुझ्या कृपेने माझ्या ठिकाणी राहिला नाही! मी सर्वत्र तुझे स्वरूपच पाहतो! ॥धृ.॥ 

<B>तनुमनधनेंसीं शरण जाउनी ॥ अहंपणासी दिधली रजा ॥१॥ </B>
माझी शरीर, मन व संपत्ती यासह मी तुला अनन्य भावनेने शरण जाऊन, ही तुझीच आहे, हे जाणून, ती तुझ्या पायांवर समर्पण करून, "मीच देह आहे, मीच कर्ता भोक्ता आहे, असा 'मीपणा' अथवा देहाभिमान याचा मी त्याग केला आहे! ॥१॥  

<B>आपुला म्हणवुनी अभय देतां ॥ सहज उतरला संसृतिबोजा ॥२॥ </B>
अशा प्रकारे मी तुला शरण आल्यामूळे तू मला आपुला म्हणवून, म्हणजे, "तू आता माझा पुत्र शिष्य झालास! असे आपुलकीच्या प्रेमभावनेने मला म्हणून, "तुझी प्रपंच, परमार्थाची सर्व जबाबदारी मी आपल्या शिरांवर घेतली आहे! आतां तू निश्चिंत रहा." असे तू बोलून तू मला हे अभयवचन दिले असतां, मी कांही खटपट न करीतां, अनायासे माझ्या या संसारांतील दुःख, संकटे, चिंता, निरंतर होणारा त्रास, जन्ममरणाचे दुःखद फेरे याचे असह्य जड ओझे सहज खाली उतरले गेले! आतां मी चिंतारहीत असा शांत झालो॥२॥ 

<B>प्रेमानंदें दत्तभजनीं ॥ मुक्त स्वरूपें करी मौजा ॥३॥</B>
तुझ्या कृपेने ब्रह्मांत मिळून गेलेला, देहभान रहित असा ब्रह्मच होऊन, त्या ब्रह्म स्वरूपांत नित्य राहून, अशा अखंड स्वरूप स्थितीत मोठ्या प्रेमाने व आनंदाने दत्तात्रय गुरूच्या भजनांत तल्लीन होऊन, तूंच देव व भक्त झाला आहेस, हे पाहून हीच प्रेमानंदाची मौज भोगून, या जगांत मी आनंदाने खेळलो !॥३॥


पद २४५६

<B>प्रेमळ माझी गुरुमाउली ॥ पायीं पडतां शांति दिधली ॥धृ॥</B>
प्रेममय अंतःकरणाची अशी प्रेमळ माझी दत्तात्रय गुरुमाऊली आहे! त्या सद्गुरूच्या पायांवर मस्तक ठेवून, त्याचेवर पूर्ण श्रध्दा ठेवून तेथे स्वस्थ पडून राहीलो असतां, त्याने माझ्यावर पूर्ण कृपा करून, मला आत्मशांति दिली! मला स्वस्वरूप प्राप्तीचे पूर्ण समाधान प्राप्त झाले! ॥॥धृ. ॥ 

<B>नाहीं सेवा साधन कांहीं ॥ मूढ भक्ता सहज गावली ॥१॥ </B>
मी त्या दत्तात्रय गुरूची सेवा चाकरी, पूजा, आराधना काहीही केली नाही. तसेच जप, तप, व्रत, उपवास, अनुष्ठान, कर्माचरण, उपासना वगैरे साधना सुध्दा केल्या नाहीत. अशा माझ्यासारख्या साधनहीन, अज्ञानी भक्ताला तू अनायासे भेटलास! ही माझी मागील अनेक जन्मांची अपार पुण्याईच होय! ॥१॥ 

<B>विश्व सर्वहि ब्रह्म करूनी ॥ कैवल्याची खूण दाविली ॥२॥ 

<B>हे सद्गुरू! हे दिसणारे भासमात्र दृश्य असे सर्व जग सुध्दा ब्रह्मस्वरूपच करून, असा मला अनुभव देऊन तू मला कैवल्याची खूण दाखविलीस म्हणजे... "स्वरूपाची अखंड भेट तेच कैवल्य होय" किंवा अनंत, अमर्याद अफाट असे स्वरूप ब्रह्मस्वरूपाचा प्रत्यय आला! ॥२॥ 

<B>ऐक्यस्वरूप दत्तभजनीं ॥ निजप्रेमाची सुमी जाहली ॥३॥</B>
ऐक्य स्वरूप म्हणजे अद्वैत असे आत्मस्वरूप अथवा ब्रह्मस्वरूप तो दत्तात्रय आहे! त्या दत्तात्रय गुरूच्या भजनानंदांत मी रंगून गेलो असतां, मला आत्मस्वरूप प्राप्तीचे रसभरीत प्रेम, अशा प्रेमाचा जणू सुकाळच झाला! त्यामूळे मी गुरुप्रेमरसाची गोडी मनमुराद चाखतो. ॥३॥


पद २४५७

<B>सदा सुख देई सद्‌गुरुभक्तां ॥ हीचि विनंति बालावधूता ॥धृ॥ </B>
हे माझ्या दत्तावतारी प्रेमळ सद्‌गुरू बालमुकुंदा! तू सद्‌गुरू भक्तांना नित्य सुख भोगणे असे आत्मसुख प्राप्त करून दे! ही तुझ्याचरणी माझी नम्र प्रार्थना आहे! ॥ धृ. ॥ 

<B>भुक्ति मुक्ति पुरवुनी यांसी ॥ दावी मार्ग परेपरता ॥१॥ </B>
तसेच या तुझ्या भक्तांना, भुक्ति म्हणजे पंचविषय सुखोपभोग, लौकिक सुख अशी भुक्ति. त्याचप्रमाणे मोक्ष अथवा ब्रह्मसुख पुरवून, त्यांना चौथ्या महाकारण देहाची परावाचा आहे. त्या ब्रह्म प्राप्तीचा मार्ग तू दाखव! ॥१॥ 

<B>ब्रह्मात्मैक्यबोधप्रकाशें ॥ नाहीं करीं द्वैताद्वैता ॥२॥</B>
तसेच जीवात्मा व परमात्मा एकच आहे, अशा तुझ्या आत्मबोध प्रकाशाने, द्वैत म्हणजे हा दृश्य जग विलास व अद्वैत म्हणजे आत्मा. अशा द्वैत व अद्वैताचा भेद मानणे हा मायाभाव तू नाहीसा करून टाक.॥२॥ 

<B>भक्त्यानंद भरुनी हृदयीं ।॥ प्रेमस्वरूप दावीं दत्ता ॥३॥</B>
हे बालमुकुंदा! तुझ्या भक्तीपासून मिळणारा आत्मानंद भक्तांच्या हृदयांत पूर्ण भरून, या पंताला तुझे प्रेमळ असे, मनुष्य देहधारी असे सगुण रूप दाखव. त्यामूळे भक्तांसमवेत तुझे शुध्द रसभरित प्रेम मी नित्य भोगून पूर्ण तृप्त होईन! ॥३॥


पद २४५८

<B>सहज मी गेलों भवाब्धिपार ॥धृ॥ </B>
मी सद्‌गुरू बालमुकुंदाच्या कृपानुग्रहाने कांहीही साधन सायास न करिता अनायासे या भासमात्र दृश्य संसाररूपी समुद्राच्या पलीकडील किनाऱ्यावर तरून आपल्या आत्मस्वरूपा ठिकाणी, माझ्या मूळ घरी पोहोचलो! माझा सर्व मायाश्रम नष्ट झाला! मी निश्चिंत झालो! ॥धृ. ॥ 

<B>अनन्यभावें जातां शरण ॥ देखियला गुरुवर ॥१॥</B>
मी हा संसार सागर अशा प्रकारे तरून गेलो की,... सर्वत्र परमात्माच भरलेला आहे, अन्य काहीच नाही, अशा अभेद भावनेने सद्गुरू बालमुकुंदास शरण गेलो असतां, स्वस्वरूपाची प्राप्ती करून देणारा असा सर्वश्रेष्ठ गुरू बालमुकुंद मी डोळे भरून पाहिला! ॥१॥  

<B>बोधमात्रं केलें मुक्त ॥ सर्वहि चराचर ॥२॥</B>
त्या सद्‌गुरूने मला आत्मप्राप्तीचा बोध सांगितला! तो बोध माझ्या हृदयांत पूर्ण ठसला! अशा त्या बोधप्रतापाने सद्‌गुरूने मला मुक्त केले! म्हणजे माझा मायाभ्रम दूर करून मला ब्रह्म स्वरूपांत मिळवून एकरूप केले! त्यामूळे मला या चैतन्य व जड रूपांत असे सर्व जगांत ब्रह्मस्वरूपच उघडपणे प्रत्ययास आले! ॥२॥

<B>दत्तावधूत हेलावला ॥ निजप्रेमसागर ॥३॥</B>
आत्मनिष्ठ शुध्द प्रेमाचा प्रेममय असा स्वरूप सागरच तो परमात्मस्वरूपच असा माझा सद्‌गुरू बालमुकुंद मला पाहून प्रेमाने उचंबळला! जणू त्यांच्या प्रेमसागरांस भरतीच आली! त्याने प्रेमाने मला जवळ घेऊन, मजवर कृपा करून, माझा खोटा मायाभ्रम नष्ट करून, सर्वत्र आंत बाहेर ब्रह्म स्वरूपच आहे, अशा समरस स्थितिचा अनुभव दिल्याने मला सगुण निर्गुणाचा अभेद साक्षात्कार झाला! असा मी धन्य झालो! अशा त्याच्या कृपेमुळे मी त्या सद्‌गुरूचे अवीट प्रेम नित्य भोगू लागलो! ॥३॥


पद २४५९

<B>चरण गुरूचे मज ॥ निजसुख दावी ॥धृ॥ </B>
सद्गुरू बालमुकुंदाचे चरण हे मला "जे सुख उत्पन्न होत नाही व नाश पावत नाही," असे ते आत्मसुख प्राप्त करून देणारे आहेत. त्या सद्गुरूच्या पायापाशी मोक्षलक्ष्मी नित्य वास करीत असते! त्यामूळे सद्‌गुरूस शरण जाणाऱ्या भक्तांस अनायासे स्वस्वरूप प्राप्तीचे समाधान प्राप्त होते! असा गुरूचरणांचा महिमा अगाध आहे! ॥धृ. ॥ 

<B>पायीं पडतां मुक्तचि केलें ।॥ जन्म मरण मज नाहीं नाहीं ॥१॥ </B>
अहो! मी त्या सद्गुरूस एकनिष्ठ भावनेने शरण जाऊन, त्याच्या पायांवर मस्तक ठेवून, तेथे श्रध्दा धारण करून स्वस्थ पडून राहिलो असतां सद्गुरूची मजवर कृपा होऊन, त्याने माझा मायाभ्रम दूर करून, मला ब्रह्मच करून टाकिले. अशी मला स्वस्वरूप प्राप्ती झाल्यामुळे आतां मला जन्मणे व मरणे राहिले नाही.तो जन्ममरण फेरा टळला! ॥१॥  

<B>विश्व सर्व हे ब्रह्म दाविलें ॥ दिसतो सद्गुरु ठायीं ठायीं ॥२॥ </B>
त्या सद्गुरूने मला हे भासमात्र दिसणारे दृश्य जग ही ब्रह्मच आहे, हे जग ब्रह्माहून निराळे नाही जसे माती व घट, तंतू व पट, सुवर्ण व अलंकार यांना भिन्न करता येत नाही, तसे हे जग ब्रह्माहून निराळे नाही असे सद्‌गुरूने माझ्या अनुभवास आणून दिले! त्यामूळे मला जागोजागी जेथे तेथे सर्वत्र आत्मा हाच गुरू अथवा ब्रह्मचा प्रत्यय येतो! स्वरूपावांचून दुसरे कांहीच नाही. ॥२॥ 

<B>दत्तावधूत सद्गुरु नित्य ॥ भक्त प्रेमें गाई गाई ॥३॥</B>
सद्‌गुरूचा सेवक असा हा पंत सद्गुरू बालमुकुंदाचे भजन प्रेमानंदाने मस्त होऊन नित्य गातो! व त्या सद्गुरूचे आत्मनिष्ठ शुध्द, रसभरीत असे प्रेम नित्य चाखतो! ॥३॥


पद २४६०

<B>प्रेमाची घडली ॥ गुरुमूर्ति प्रेमाची घडली ॥धृ॥ </B>
जसे अग्नीने धातूंचा रस करून, तो रस साचांत ओतून गणपती, महादेव, भवानी, खंडोबा वगैरे मूर्ती अगर इतर आकाराच्या वस्तू वा दागिने घडविले जातात तसे आत्मनिष्ठ शुध्द प्रेमरूपी रसाने ओतून तयार झालेली, अशी घडविलेली सद्‌गुरू दत्तात्रयाची सगुण प्रेममूर्तीच आहे! प्रेम भोगण्यासाठीच तो दत्त सगुण झाला आहे. माझ्या हृदयांत प्रेमरूपाने राहणारी त्या आत्मारामाची दत्ताची ती प्रेमरूपाने प्रगट होणारी प्रेममूर्तीच होय! ॥ धृ. ॥ 

<B>प्रेमचि कर्ता प्रेमचि भोक्ता ॥ प्रेमाची केली ॥१॥</B>
परमात्मस्वरूप हे प्रेममयच आहे! परमात्मस्वरूप असा तो प्रेमळ दत्तकार्य करणारा असा कर्ता किंवा सूत्रधार तोच आहे! प्रेममय असा दत्तच भोग भोगणारा प्रेमभोक्ता झाला आहे! ही सर्व त्या दत्तप्रभूची प्रेमाची क्रीडा प्रेम भोगण्यासाठीच प्रगट झाली आहे! ॥१॥ 

<B>प्रेम त्रिपुटी विश्व घटीं ॥ प्रेमस्फूर्ति स्फुरली ॥२॥</B>
त्या प्रभूच्या विश्वरूपी विराट अशा देहांत, म्हणजे या जगांत 'भोक्ता-भोग्य-भोग', 'द्रष्टा- दृश्य-दर्शन' अशा ह्या अनेक त्रिपुटी प्रेम भोगण्यासाठी झाल्या आहेत! त्या भगवंताचे प्रेम भोगण्यासाठी प्रेमाचे उठलेले सहज स्फुरण असे हे स्फुरण पावलेले जग आहे! जग ही प्रेमाची घडलेली सगुण मूर्तीच आहे! ॥२॥ 

<B>प्रेमळ दत्त पाहुनी वृत्ति ॥ प्रेमभजनीं रंगली ॥३॥</B>
वर निवेदन केल्याप्रमाणे असा तो दत्तपरमात्माच प्रेमानंद भोगण्यासाठी 'प्रकृति-पुरूष' रूपाने नटून, जगरूपाने सगुण झाला आहे! हे मी गुरुकृपे अनुभवाने जाणून, त्या दत्तात्रय गुरूच्या प्रेम प्रगटणाऱ्या अशा भजन भक्तत, माझ्या मनाची वृत्ती पूर्ण रंगून गेली! मी नित्य त्या दत्तगुरूच्या प्रेमरसाची गोडी चाखतो. ॥३॥


पद २४६१

<B>प्रेमाची मूर्ति ॥ हृदयीं सद्‌गुरूची वस्ति ॥धृ॥ </B>
प्रेमाने घडविलेली अशी प्रेममय गुरूची मूर्ति म्हणजे.. हृदयांत गुरुप्रेम प्रगट होणे, हीच गुरूची प्रेममूर्ति होय. अशा ह्या प्रेमानंद रूपाने परमात्मस्वरूप सद्‌गुरू बालमुकुंदाचे वास्तव्य माझ्या हृदयांत नित्य राहते ॥।धृ.॥ 

<B>आपुला म्हणवुनी आपुला केलें ॥ दिधली जिवन्मुक्ति ॥१॥ </B>
सद्गुरू बालमुकुंदास मी अनन्य भावनेने शरण गेलो असतां, त्याची पूर्ण कृपा होऊन, त्यामुऊदास आपला म्हटले! म्हणजे... "आतां तू माझा पुत्र शिष्य झालास! तुभी लाई जबाबदारी मी माझ्या शिरावर घेतली आहे, तू शांत राहा !" असे गुरूने अमय वचन मला देऊन, प्रेमाने आपला करून टाकिले! मी त्याचाच पुत्र होऊन गेलो सद्गुरूने मला "मी ब्रह्म आहे, हा अभिमान सुध्दा जेथे राहत नाही, अशी मूलची सहज स्थिती ही जीवन्मुक्त दशा" प्राप्त करून दिली. ॥१॥  

<B>विश्व सर्व होउनी आपण ॥ दावियली निजभक्ति ॥२॥</B>
तो सद्‌गुरू परमात्मा प्रेम भोगण्यासाठी स्वतःच जगरूप होऊन, मला निजभक्ती दाखविली! निजमक्ती म्हणजे सहज खेळ, अक्रिय, अकृत्रिम विलास चालला आहे. यांत सहजी समरस होणेची भक्ती." अथवा अभेद भक्ती. ॥२॥ 

<B>दत्तावधूत धन्य सद्गुरु ॥ देई पूर्ण शांति ॥३॥</B>
माझा परमात्म स्वरूप सद्‌गुरू बालमुकुंद हा खरोखर धन्य आहे! माझ्यावर पूर्ण कृपा करून, मला तो अखंड आत्मशांती भोगणे अशी स्थिती देतो! मला आपले प्रेम पाजितो! ॥३॥


पद २४६२

<B>चिद्विलास पाहतां गुरूचा ॥ शांत मी जाहलों ॥धृ॥ </B>
सर्व शक्तींचे अधिष्ठान आत्मा हाच गुरू आहे. त्याच्या चैतन्य शक्तीचा सहज स्फुरण पावलेला जगरूपी प्रेमखेळ प्रगट झाला आहे. गुरुकृपे असा हा त्याचा चिद्विलास मी पांहू गेलो असतां शांतच होऊन गेलो! म्हणजे आपला प्रेमानंद भोगण्यासाठी तो परमात्म स्वरूप सद्गुरू आपल्या एकांगावर स्वतः पुरूष व प्रकृति अथवा गुरू व शिष्य रूप होऊन आपला प्रेमानंद आपणच भोगीत आहे! असा मला प्रत्यय आला! हे जग ब्रह्मस्वरूपच आहे. ते असे की.. ॥धृ. ॥ 

<B>ब्रह्मसागर विश्वतरंग ॥ स्वरूपीं समरसलों ॥१॥ </B>
जसे समुद्रावर पाण्याच्या लाटा उफाळून वर येतात, त्या लाटेत पाण्यांवाचून दुसरे कांहीच नसते, तसे ब्रह्मस्वरूप सागरांवर उसळलेली ही जगरूपी लाट आहे. हे जग त्या ब्रह्मसागराहून निराळे नाही याचा अनुभव घेऊन मी आपल्या ब्रह्मस्वरूपांत एकरूपच होऊन गेलो! ॥१॥  

<B>स्वानंदक्रीडा विश्वनाटक ॥ परेपार गेलों ॥२॥</B>
मी असा समरस झालो की, हे जगरूपी नाटक म्हणजे हा आत्मानंदाचा खेळ आहे, प्रेम विलास आहे, हे जाणून, चौथ्या महाकारण देहाची परावाचा आहे, तर या पराबाचेच्या पलीकडे, चौदेहातीत असे आत्मस्वरूप आहे, त्या ठिकाणी मी गेलो! ॥२॥ 

<B>भक्तिगंगा प्रेमप्रवाहें ॥ दत्तसागरीं मिळलों ॥३॥</B>
असा मी स्वरूपा ठिकाणी जाऊन, गुरूभक्तीरूपी गंगा नदी आहे. भक्तीपासून हृदयांत प्रेम प्रगट होते. तर अशा गुरुभक्तीरूपी गंगा नदीच्या प्रेमप्रवाहाबरोबर वाहात जाऊन, दत्तगुरूच्या स्वरूप सागरांत, अथवा आत्मसागरांत मिळून मी एकरूपच होऊन गेलो! अशा समरस स्थितीत गुरुप्रेम सुख भोगू लागलो! ॥३॥


पद २४६३

<B>श्रद्धासरिता जाउनी मिळली ॥ निजप्रेमसागरीं ॥धृ॥</B>
सद्‌गुरू दत्तात्रयाच्या कृपेमुळे माझी श्रध्दारूपी नदी ही आत्मनिष्ठ शुध्द प्रेममय अशा प्रेमरूपी स्वरूप सागरांत मिळून एकरूपच होऊन गेली! म्हणजे दृढ श्रध्दापूर्वक गुरूभकक्ती केल्याने मी प्रेममय स्वरूप सागरांत मिळून एकरूपच होऊन गेलो !॥ धृ. ॥ 

<B>सहजानंदीं अवधूत भेटतां ॥ हृदयीं प्रेमलहरी ॥१॥ </B>
ते असे की, आपल्या मूळच्या सहजानंद स्थतीत, अशा सहज स्थितीत राहणारा सर्वसंगरहित अवधूत गुरू मला भेटला असतां, त्याच्या कृपेने स्वरूप प्राप्त होऊन त्या आत्मस्वरूपाच्या प्रेमलहरी माझ्या हृदयांत वारंवार उसळतात. ॥१॥  

<B>विरति उपरति बोध मूर्ति ॥ प्रगट चराचरीं ॥२॥</B>
विरति म्हणजे वैराग्य, अथवा अनासक्ती उपरति म्हणजे व्यवहारांत उदासीन व गुरूचरणी रत, त्याच्या भजनी आनंद भोगणे ही उपरति आणि 'बोधमूर्ति' म्हणजे गुरूचा आत्मबोध ऐकून, तो हृदयी प्रगटणे हीच सद्‌गुरूची बोधरूप सगुण मूर्ति होय. तर गुरुकृपे अशी विरति, उपरति व बोधमूर्ति मला चैतन्य व जड रूपांत सर्व जगांत प्रगट झालेली माझ्या प्रत्ययास येते! मला हे जग नाशवंत पाहून वैराग्य उत्पन्न होऊन, माझ्या ठायी पारमार्थिक आस्था निर्माण होते! व प्रत्येक वस्तू ज्ञानाने भरलेली ज्ञानघन दिसते. त्यापासून बुध्दीत ज्ञान प्रगट होते! असा मला नित्य अनुभव मिळतो! ॥२॥

<B>प्रेमळ दत्त देखतां नयनीं ॥ मीपणा नाहीं उरी ॥३॥</B>
प्रेममय अंतःकरणाचा असा तो दत्तगुरू मी माझ्या या डोळ्यांनी पाहिला असतां, "मीच देह आहे, मीच कर्ता आहे," असा देहाभिमान शिल्लक उरला नाही. हा देहाभिमान नष्ट झाल्यामूळे मला आत्मस्वरूपाचा अनुभव येऊन, त्या स्वरूपाचे रसभरित प्रेम मी नित्य प्राशन करितो! ॥३॥


पद २४६४

<B>प्रेमळाची भेटी ॥ सहज स्वस्वरूपीं मिठी ॥धृ॥</B>
प्रेमानंद भोगणारा, प्रेममय अंतःकरणाचा, अशा प्रेमळ गुरूभक्ताची भेट झाली असतां, एकमेकांचे दृढ अलिंगन होऊन, हृदयाची दृढ मिठी पडून, अनायासे दोघांचे ही देहभान हरपून, आपल्या आत्मस्वरूपाची मिठी पडून, ऐक्य होते! प्रेमाचा जणू पूरच लोटला जातो! अशा प्रेमळ गुरुभक्ताच्या भेटीचा महिमा अगाध आहे! अशा भक्ताची भेट म्हणजेच गुरूभेट. ॥धृ. ॥ 

<B>संतदर्शनें सगळी अटली ॥ साधन अटाटी ॥१॥</B>
साधुसंतांच्या, सद्भक्तांच्या भेटीमूळे, त्यांचा बोध ऐकून, त्यांचा संग धरील्याने, सर्व संशय निवृत्ती झाली! विषय वासना उठत नाही. अंगी वैराग्य जाणले! भवरोग नाहींसा झाला! त्यामूळे अनेक प्रकारच्या साधना करण्याचे कष्ट, खटपट करणे राहिले नाही. संत संगतीने मी पूर्ण शांत झालो! ॥१॥  

<B>चित् प्रसाद पाहतां पडली ॥ अद्वैतगांठी ॥२॥</B>
सर्व संशय निवृत्ती होऊन, माझ्या चित्ताची प्रसन्नता म्हणजे मनांतील सर्व ताप दूर होणे. अशी चित्ताची प्रसन्नता झाली असतां, माझी ब्रह्मस्वरूपाशी मिठी पडली! स्वस्वरूपाची भेट झाली! चित्ताची प्रसन्नता हीच मुक्ती आहे॥२॥ 

<B>अवधूतचरणीं दत्त सद्‌गुरु ॥ स्वानंद लुटी ॥३॥</B>
सर्वसंगरहित अशा दत्तगुरूच्या पायी शरण जात्रता हीच त्याच्या आश्रयाखाली स्वस्थ पडून राहिले असतां, त्याच्या कृपेमुळे मी आपल्य आत्मानंदांत मस्त होऊन, गुरूभक्तांच्या मेळाव्योत स्वानंदाची लयलूट करून, भजनांत खेळतो, प्रेमानंद भोगतो! अशी मौज करितो! ॥३॥


पद २४६५

<B>ठाकलों तव द्वारीं ॥ दत्ता प्रेम देई नरहरी ॥धृ॥</B>
हे नरसिंह सरस्वती! हे प्रेमळ दत्तात्रय गुरो! मी तुझ्या दारांत येऊन उभा राहिलो आहे. तर तू मला तुझे आत्मनिष्ठ असे शुध्द प्रेम दे! हीच माझी तुझ्या चरणापाशी नम्र विनंती आहे! ॥धृ. ॥ 

<B>बहुतां ठायीं करुनी याचना ॥ थकलों मी भारी ॥१॥</B>
हे सद्‌गुरो! ह्या तुझ्या प्रेमप्राप्तीसाठी मी अनेक ठिकाणी फिरून, अनेकांची या प्रेमासाठी प्रार्थना, विनवणी करून, मी फारच थकून गेलो आहे! गुरूवांचून, आत्मप्राप्तीचे रसभरित असे प्रेम कोणीही देऊ शकत नाही असा मला अनुभव आला! ॥१॥  

<B>तुजवीण दाता त्रिभुवनीं न दिसे ॥ प्रेमभूक वारी ॥२॥</B>
हे सद्गुरू दत्तात्रया! मला तुझ्या वांचून, स्वर्ग, मृत्यु व पाताळ या तिन्ही लोकांत आत्मस्वरूपांची प्राप्ती, असे मोक्षसुख देऊन, त्या पासून मिळणारे शुध्द प्रेम देणारा कोणीही समर्थ दिसत नाही! असा उदार दाता कोणीही नाही. ॥२॥

<B>प्रेमळ दत्ता पायीं लोळतों ॥ उठवीं प्रेमलहरी ॥३॥</B>
प्रेममय अंतःकरणाच्या हे प्रेमळ दत्ता! आतां मी तुजवर सर्व हवाला ठेवतो. आत्मानंदाच्या प्रेमलहरी उठब! असे प्रेम मला प्रदान कर! ही नम्र प्रार्थना! ॥३॥


पद २४६६

<B>विश्वनाटक सूत्रधार तूं ।॥ खूण बाणली मजला ॥ अनन्यभावें भजों तुजला ॥धृ॥ </B>
हे परमात्मस्वरूप सद्‌गुरू दत्तात्रया! तूं या जगरूपी नाटकाचा खेळ उभारणारा असा सूत्रधार आहेस! सूत्रधार म्हणजे, "बाहुल्यांच्या खेळांत सूत्रे दोऱ्या ओढून बाहुल्याकडून हालचाली करविणारास सूत्रधार म्हणतात." ईश्वर आपल्या नजरेआड राहून आपणांकडून व्यवहार करवितो! म्हणून ही उपमा. असा तू जग चालक आहेस. "या जगांत एकंदर प्राणी ही पात्रेच आहेत. कांही दिवस या भूमीवर आपआपली कामे बजावून पडद्याआड निघून जातात. असा क्रम विश्वनाटक अनादिपासून चालला आहे.” अशा ह्या विश्वनाटकाचा तू सूत्रधार आहेस. ही खूण मला ठसली! त्यामुळे मी "सर्वत्र परमात्माच आहे, अन्य कांहीही नाही," अशा एकनिष्ठ भावनेने तुझी भक्ती करीत असतो! ॥धृ. ॥ 

<B>जडचैतन्य बाहुलीचा ॥ खेळ हा उभवीला ॥ दाविसी निजप्रेमलीला ॥१॥ </B>
हे सद्गुरु दत्ता! तू आपला प्रेमानंद भोगण्यासाठी जड व चेतन अशी रूपे म्हणजे अशा बाहुल्यांचा जगरूपी प्रेम खेळ उभारला आहेस. असा खेळ मांडून, तू सहज स्फुरण पाहून आपले आत्मनिष्ठ शुध्द नूतन, प्रेम भोगण्याच्या अनेक प्रकारच्या लीला या जगांत प्रगट करीत असतोस. ॥१॥  

<B>नटनाटक नाचवितां तूं ॥ प्रेक्षक तूंचि भला ॥ सगळा प्रेमा विलासला ॥२॥ </B>
हे दत्ता! हे जगरूपी नाटक व अशा नाटकांतील पात्रे अनेक प्राणी असा हा खेळ खेळविणारा, प्रेरणा देणारा असा सूत्रधार तू असून, हे जगरूपी नाटक पाहणारा असा प्रेक्षक तूंच चांगला, सर्वश्रेष्ठ असा परमात्मा आहेस. जग हा तुझा प्रेम विलास आहे. हा सगळा दृश्य विलास असे हे जग प्रेमाने खेळत आहे. असा हा तुझा प्रेमा जगरूपाने प्रकाशित झाला आहे. ॥२॥

<B>अंतर्बाह्य तूंचि अससी ॥ अवधूत प्रेमळा ॥ निरंतर दत्त पदीं रमला ॥३॥</B>
प्रेममय अंतःकरणाच्या अशा प्रेमळ दत्तात्रया! माझ्या यां देहांत व बाहेर दृश्य जगांत असा सर्वत्र तूंच नांदत आहेस. हे मी कृपेने जाणून, हा पंत नित्य तुझ्या स्वरूपांत रंगून गेला! आणि नित्य तुझे प्रेम भोगू लागला! ॥३॥


पद २४६७

<B>मर्म जाणसी बा रे ॥ यांतील कोणतें खरें ॥धृ॥ </B>
बाबारे! मी खाली निवेदन करीत आहे, त्यापैकी कोणते खरे आहे ? याचे रहस्य अथवा गूढार्थ तू तू जाणतोस ज काय ? ॥धृ. ॥ 

<B>जागृति स्वप्न सुषुप्तिही ॥ नेणती परस्परे ॥१॥</B>
माझे सांगणे असे आहे की.. स्थूल देहाचा प्रत्यक्ष विषयभोग घडणे ही जागृत अवस्था. सूक्ष्म देहाची स्वप्नावस्था आहे. झोपेत निरनिराळी स्वप्ने पडत असतात. व कारण देहाची सुषुप्ति अवस्था आहे. या अवस्थेत स्वप्नरहित गाढ झोप लागलेली असते. सर्व तंतूची क्रिया बंद असून, प्राणक्रिया चालू असते. या तिन्ही अवस्था एकमेकांना जाणत नाहीत. या अवस्थेचा संबंध एकमेकांशी कसा नाही ? तर "जागृतास स्वप्नांतील सुख दुःखाचा बाध नाही. स्वप्नस्थ पुरूषांस मात्र आहे. त्याचप्रमाणे स्वप्नस्थास जागृत काळींचा बाघ नाही, जागृतास आहे. सुप्तास या दोन्हींचा बोध नाही. कारण तो स्वरूपानंदांत असतो. ज्याकाळी ज्या अवस्थेचा अभिमान आमच्या ठायी जागृत असतो, त्याकाळी त्या अवस्थेतील अनुकूल प्रतिकूल भोगापासून सुख दुःखाचे विकार उप्तन्न होतात ते स्वरूपास तर कदाकाळी ही नाही ॥१॥  

<B>धामत्रय प्रकाशुनी ॥ अलिप्त काय स्फुरे ॥२॥</B>
त्या त्या अवस्थेचे अनुक्रमे स्थूल, सूक्ष्म व कारण हे तीन देह अथवा हे तीन देहरूपी घर, सहज स्फुरणमात्रे प्रकाशित होऊन अगर असे स्वरूपांचे स्फुरण उठून, अलिप्त काय स्फुरण पावते ? तर आकाश सर्वत्र व्याप्त असून, आकाश जशाचे तसे निर्मल राहते, त्याप्रमाणे स्वरूप हे सर्वत्र, सर्वात असून अलिप्त, सर्व करून अकर्ते अशी स्वरूप स्थिती आहे. तर, ते सर्वाहून अलिप्त असे आत्मस्वरूपच प्रेमानंद भोगण्यासाठी द्वैतरूप होऊन स्फुरण पावले आहे. ते स्वरूपच जीव, शिव, जग, देह असे द्वैतरूप झाले आहे. ही आपली आत्मस्थिती या सर्वांस प्रकाशक आहे. इतकेच नव्हे, आत्मदृष्टीस अवस्था, त्यांचे अभिमानी, त्यांचे भोग कधीही नाहीत ॥२॥ 

<B>परमगूढ स्वरूप दत्ता ॥ प्रेमानंद पुरे ॥३॥</B>
अतिशय गुप्त, बुध्दीस आकलन न होणारे, वाचामनातीत असे गुप्त स्वरूप आहे! शब्दाने त्यांचे वर्णन करिताच येत नाही. म्हणून वेदशाखांचे सामर्थ्य कुंठित होऊन ते स्तव्यच झाले! तर हे दत्तात्रया, तुझ्या स्वरूपाबद्दल मी माझ्या वैखरी वाणीने काय बोलू ? तुझ्या कृपेवांचून, ते स्वरूप प्राप्त होत नाही. म्हणून त्याबद्दल जास्त न बोलतां, तुझी मजन भक्ती करून प्रेमानंद भोगावा हेच या पंताला पुरे आहे! तू गुरुकृपे स्वरूप जाणून घे! ह्या सर्व द्वैत भासमात्राचा त्याग करून, गुरूभजनी रमून, प्रेमानंद भोग! सर्वत्र स्वरूपच पाहात जा. हे मर्म तू ध्यानांत ठेव. ॥३॥


पद २४६८

<B>अज्ञ अधीर मूढ पामर ॥ पाईक मी तुझा ॥ समर्थ तूंचि धनी माझा ॥धृ॥</B>
हे सद्गुरू दत्तात्रया! अज्ञानी, उतावळा, मूर्ख असा क्षुद्र, हीन प्राणी मी तुझा चरण सेवक आहे! वाटेल ते कार्य करण्याचे ज्यांत सामर्थ्य आहे, असा समर्थ तूंच माझा धनी आहेस! तूंच माझे रक्षण, पालन, पोषण करणारा असा माझा स्वामी आहेस! ॥ धृ. ॥ 

<B>निर्गुण स्वरूप सगुण दिससी ॥ भक्ताच्या काजा ॥ उठला नाहीं भाव दूजा ॥१॥ </B>
हे सद्गुरू तू मूळचा गुणरहित, निराकार, निर्विकल्प असा परमात्म स्वरूप आहेस! परंतु, भक्तजनांच्या कार्यासाठी, त्यांचा योगक्षेम भार वाहण्यासाठी, तू मनुष्य देहधारी सगुणरूप झालेला असा गुरू व शिष्य तूंच आहेस. असा तू द्वैतरूप होऊनही तुझे एकत्व मोडत नाही. तू आहे तसाच अलिप्त राहतोस. ॥१॥  

<B>भक्ताभिमानी भक्तवत्सल ॥ म्हणे वेदराजा ॥ भजनीं प्रगट प्रेममौजा ॥२॥ </B>
हे सद्‌गुरू, तू आपल्या भक्तांचा स्वाभिमान बाळगणारा, भक्तांवर प्रेम करणारा, भक्तांचा पाठीराखा असा तू आहेस! असे वेदराजा सांगत आहे! हे सद्‌गुरू तुझ्या भजनानंदांत प्रेमानंद भोगण्यासाठी मौज प्रगट होते! ॥२॥ 

<B>निशिदिनीं भजतों तुजला देवा ॥ देई भक्ति ओजा ॥ उभवुनी दत्तप्रेमध्वजा ॥३॥</B>
हे सद्‌गुरू दत्तात्रया देवा! मी तुला रात्रंदिवस भजत असतो! तर तुझे प्रेम प्रगट करणारा 'दत्तगुरुप्रेमध्वज' उभारून, तो जगांत सतत फडकत राहावा म्हणून, मला तुझी भक्ती करण्याचा उत्साह दे! भक्तितेज जगांत प्रगट कर! ही तुझ्या चरणी नम्र प्रार्थना! ॥३॥


पद २४६९

<B>केवीं भजन करूं अवधूता ॥ अहर्निशीं लागली चिंता ॥धृ॥ </B>
हे परमात्मा स्वरूप सद्गुरू दत्तात्रया! "सद्‌गुरू स्तुति प्रीत्यर्थ उठलेले प्रेमोद्गार", असे तुझे भजन मी आतां कसे करू ? तुझे स्वरूप अनाकळ, अतिगुह्य असल्या कारणाने मला ते प्राप्त व्हावे म्हणून रात्रंदविस चिंता लागून राहिली आहे! काय करावे! कांही सुचत नाही !॥धृ॥॥ 

<B>स्थान नेणें तुझें मी देवा ॥ यात्रा कोठें करूं मी आतां ॥१॥ </B>
कारण हे दत्तात्रय देवा! तुझे राहण्याचे ठिकाण कोणते आहे ते मला माहीत नाही. तर मग मी आतां तुझ्या दर्शनासाठी यात्रेला कोठे जाणे करू ? हे मला काही कळत नाही. ॥१॥  

<B>स्वरूप तुझें नाहीं पाहियलें ॥ ध्यानभाव नाणवे चित्ता ॥२॥ </B>
तुझे स्वरूप कसे आहे? निर्गुण आहे की, सगुण आहे हे मी पाहिले नाही. त्यामूळे माझ्या चित्तात नेमके तुझे ध्यान कोठे व कसे करावे, ही भावना माझ्या चित्तात येत नाही, कारण हेच तुझे स्वरूप आहे, असे कळले असते तर तेथे ध्यान करितां आले असते. पण तशी सोय नाही. ॥२॥

<B>थकले वेद तव गुण गातां ॥ प्रेमानंद देई दत्ता ॥३॥</B>
हे दत्ता! ऋग्वेद, यजुर्वेद, सामवेद व अथर्व वेद हे चारी वेद तुझ्या स्वरूपाचे वर्णन करिता करिता, तुझे गुणगान, स्तुति करितां करितां तुझ्या स्वरूपाचा पत्ता न लागल्याने थकून गेले! त्यांनी मौन धारण केले! तर मग माझ्यासारख्या अज्ञानी बालकांस तुझ्या स्वरूपाचा पत्ता कसा लागावा ? अर्थात तुझ्या स्वरूपाचा अंत लागत नाही. तुझे स्वरूप मन, बुध्दी व वाचा यांना न जाणतां येण्यासारखे असे अति गुह्य आहे. तर हे दत्ता तू जसा असशील तसा, मी आहे तशाच स्थितीत तुला नमस्कार करितो! आतां या पंताला तुझ्या प्रेमापासून मिळणारा आनंद दे! तो प्रेमानंद मला पुरे आहे! ॥३॥


पद २४७०

<B>आजि टिपरी खेळूया ॥ भजनरंगीं मिळूया ॥ द्वैतभाव गाळूया ॥ प्रेम हृदयीं कवळूया ॥धृ॥ </B>
अहो भक्तांनो चला या! आपण आज टिपरी खेळू यां! आणि टिपरी खेळून, सद्‌गुरू दत्तात्रयाचे भजन म्हणून, त्या भजनाच्या आनंदाने मस्त होऊन, भक्तांच्या भजनानंदांत मिसळून आपण एकरूपच होऊन जाऊ या! तसेच 'मी वेगळा, तू वेगळा,' असा हा दुजेपणाचा भाव आपण नाहीसा करून टाकू या! व आपल्या हृदयांत गुरूचे आत्मनिष्ठ शुध्द प्रेम यास कवटाळून धरू! त्यास मिठी मारून, सर्वाशी प्रेमाने वागू या !॥धृ.॥ 

<B>जयजयकार करूंया ॥ भजनीं रंग भरूंया ॥ मोहममता वारूंया ॥ प्रेमें काळ सारूंया ॥१॥</B>
टिपरी खेळून भजन म्हणत असतांना, सद्‌गुरू नामाचा जयघोष करून, भजनांत आनंद लुट्या! मोह म्हणजे संसार आसक्ति, अगर त्याबद्दल प्रीति असणे. तसेच ममता म्हणजे मी आहे व हे सर्व माझे आहेत, अशी मी व माझेपणाची प्रीती असे ममत्व, ममता जेथे आहे, तेथे अहंता असतेच. ही एकमेकांस सोडून नाहीत तर आपण अशी संसारा संबंधीची मोह व ममता नाहींशी करून टाकूया! प्रेमाने आपला काळ घालवू या! ॥१॥  

<B>सद्‌गुरुद्वारीं ठाकूंया ॥ अचुक पाउल टाकूया ॥ करुणा त्याची भाकूंया ॥ भजनानंद चाखूंया ॥२॥ </B>
आपण असे भजन म्हणून टिपरी खेळत खेळत, भजनांत नाचतांना न चुकतां तालात पाऊल अगदी बरोबर सर्व मिळून टाकू या! आणि हे दत्ता! आम्हांवर दया कर! कृपा कर!" अशी त्या सद्गुरूची प्रार्थना करू या! आणि गुरूभजनाच्या प्रेमरसाची गोडी चाखूं या! ॥२॥

<B>दत्तगुण गाऊंया ॥ दत्तमूर्ति ध्याऊंया ॥ दत्तप्रेम पिऊंया ॥ दत्तपदा जाऊंया ॥३॥</B>
आपण दत्तात्रय गुरूचे गुण गाऊ! त्याची कीर्ति स्तुति, स्तोत्रे गाऊ या! आणि दत्तात्रय गुरूच्या सगुण मूर्तीचे ध्यान करूं या! दत्तगुरूचे आत्मनिष्ठ शुध्द प्रेम पिऊ या! अशा प्रकारे टिपरी खेळून, भजन भक्ती करून दत्तगुरूच्या स्वरूपा ठिकाणी आपण जाऊ या! ॥३॥


पद २४७१

<B>सुंदर त्रिमूर्ति पाहूं रे ॥ चला जाऊं रे ॥धृ॥ </B>
भक्तांनो! सर्वांगांनी अति सुंदर, सुकुमार, मनोवेधक, ब्रह्मा, विष्णु व महादेव या तिन्ही देवांनी एकवटलेली अशी दत्तात्रय गुरूची सगुण मूर्ति आपण पाहू रे! तर चला! आपण त्याच्या दर्शनास जाऊ रे! ॥धृ. ॥

<B>भक्तोद्धार यती भक्तवत्सल ॥ भक्तिप्रीया गाऊं रे ॥१॥ </B>
असे आपण तेथे जाऊन, आपल्या भक्तांचा उध्दार करणारा! त्यांना आत्मस्वरूपाची प्राप्ती करून देणारा असा दत्त संन्यासी आहे. तो भक्तांचा पाठीराखा आहे. आणि भक्तीची त्याला फार आवड आहे. तर अशी आवड असणाऱ्या अशा दत्तात्रयाची आपण स्तुति स्तोत्रे गाऊ, असे त्याचे भजन करू रे! ॥१॥  

<B>सत्यज्ञानानंत बालावधूत ॥ हृदयीं सद्‌गुरु ध्याऊं रे ॥२॥</B>
तसेच सत्यस्वरूप ज्ञानस्वरूप व अनंत म्हणजे ज्याचा अंत लागत नाही, असे अमर्याद स्वरूप आहे. अशा ह्या तिन्ही लक्षणांनी युक्त असा माझा दत्तावतारी केवळ परमात्मस्वरूपच असा सद्‌गुरू बालमुकुंद आहे. तर आपण त्याचे हृदयांत ध्यान करू रे! ॥२॥ 

<B>आत्मार्पण करुनी प्रेमळ ॥ दत्तपदीं नित्य राहूं रे ॥३॥</B>
"मीच देह आहे व हे जग सत्य आहे" असे मानणारा हा जीव त्या सद्गुरूच्या पायी अर्पण करून, देह बुध्दी नष्ट करून, प्रेममय अशा दत्तस्वरूपाठिकाणी जाऊन तेथे आपण नित्य रमत राहून, गुरुप्रेमसुख नित्य भोगत राहूं रे! ॥३॥


पद २४७२

<B>केवीं ध्याऊं कैसें गाऊं कोठे तुज पाहूं ॥ अहंपणा अर्जुनी पायीं स्वस्थ पडुनी राहूं ॥धृ॥ </B>
हे सद्‌गुरू दत्तात्रया! मी तुझे ध्यान कसे करू ? कारण तू मन बुध्दि चिक्र यांना न कळणारा असा अगोचर आहेस! तुझी या वाचेने स्तुति मी कशी करू ? तू तर चारी वाचेच्या पलिकडे शब्दातीत असा आहेस! तुला मी कोठे पांडू ? तू तर अनंत, अमर्याद सर्वव्यापक, 'द्रष्टा दृश्य-दर्शन' या त्रिपुटी बिरहीत असा आहेस. असे तुझे अति गूढ स्वरूप आहे! म्हणून मी माझा 'मीपणा' अथवा हा देहाभिमान तुझ्या पायांवर अर्पण करून, तेथे तुझ्या आश्रयाखाली मी तुजवर पूर्ण हवाला घालून, शांत पडून राहतो! हाच मार्ग योग्य आहे! ॥धृ॥ 

<B>बुद्धिप्रकाशक इंद्रियचालक केवळ चिद्धना ॥ त्रिपुटीरहित स्वरूपस्थिति ठाव न ध्याना ॥१॥</B>
बुध्दीला प्रकाशित करणारा असा व इंद्रियांना चालना गति देणारा असा केवळ ज्ञानमय असा तू परमात्माच आहेस! तसेच 'ध्याता-ध्यान ध्येय' अशी त्रिपुटी नसलेली तुझी स्वरूप स्थिती आहे. ही त्रिपुटीच जर नाही तर मग तुझे ध्यान करण्याचे ठिकाणच उरत नाही. तर तुझे ध्यान कसे करितां येईल ? तर नाही. ॥१॥ 

<B>गुणातीता गुणाधारा गुणफणी जगभासा ॥ अनंत शक्ति न शके गाया अनंतविलासा ॥२॥</B>
सत्व, रज व तम या त्रिगुणाच्या पलीकडे असणाऱ्या निर्गुण ब्रह्म स्वरूपांवर अशा दत्ता! या जगांत अनेक प्रकारचे खेळ नित्य खेळणाऱ्या अशा हे दत्तप्रभू! देह, इंद्रिय, मन, बुध्दि वगैरे कडून अनेक प्रकारे कार्य करणारी व या जगांत अनेक घडामोडी करणारी अशी तुझी अमर्याद चैतन्य शक्ती तुझे गुणगान करू शकत नाही. असा तू अनिर्वचनीय आहेस! ॥२॥ 

<B>सत्तास्फूर्तिस्वरूपें नटसी तूंचि चराचर ॥ अंतर्बाह्रा उचंबळसी दत्तप्रेमसागर ॥३॥</B>
हे दत्ता! सत्ताच ब्रह्माचे शिवरूप. त्यात उठणारी स्फूर्ति हीच शक्ती अशा शिव शक्ती रूपाने या सर्व जगांत चेतन व जड रूपांत तूंच नटतोस! अनेक नामरूपात्मक होतोस! तरी तुझी मुळस्वरूपस्थिती आहे तशीच अलिप्त राहते. हे सद्‌गुरू दत्तात्रया, माझ्या या देहांत बाहेर दृश्य जगांत असा सर्वत्र तूंच म्हणजे दत्तगुरू हाच प्रेममय असा सर्वव्यापक जणू स्वरूपाचा अथांग सागरच उसळत आहे. तुझ्या प्रेमसागराला जणूं भरतीच येते! असा तू सर्वत्र प्रेमस्फुरण पावत असतोस. याचा मी तुझ्या कृपेने अनुभव घेऊन, माझ्या हृदयांत प्रेम दाटून येते, मी जगांत प्रेमानंदाने खेळून गुरुप्रेमरसाची गोडी नित्य चाखतो. ॥३॥


पद २४७३

<B>शक्ति देईं सेवा घेईं भजनप्रीय दत्ता ॥ उत्साह पुरवुनी उत्सव करवीं बालावधूता ॥ धृ० ॥</B>
भक्तांच्या भजन भक्तीची आवड असणाऱ्या हे सद्‌गुरू दत्तात्रया! हे माझ्या दत्तस्वरूप बालमुकुंदा! मला तू सामर्थ्य बळ देऊन, माझ्याकडून तुझी सेवा चाकरी, पूजा, आराधना करून घे! यासाठी माझ्या ठिकाणी सतत उत्साह आनंद पुरवून, आम्ही करीत असलेला तुझा उत्सव समारंभ यथासांग आमच्याकडून करवून घे! ही तुझ्या चरणी नम्र प्रार्थना! ॥ धृ. ॥ 

<B>श्रीजगदीशा पुरवीं आशा तूंचि सर्व कर्ता ॥ भक्तिमर्म दावी मजला सद्बुद्धिदाता ॥१॥</B>
सर्व शक्तीसंपन्न जगाचे पालन, पोषण करणाऱ्या अशा हे दन प्रभू! तुझा हा उत्सव करण्याची माझी इच्छा सतत पुरव. हे सद्गुरु! तूच सर्वत्र सर्व कार्य करणारा असा कर्ता आहेस! आम्हांला सद्बुद्धि देणाऱ्या हे दत्ता! मला तुझी भक्ती कशी करावी, याचे रहस्य उघड करून दाखव! ॥१॥  

<B>त्रिभुवनवासा भजनलालसा पूर्ण करीं आतां ॥ साधनहीन मी जाणसी सद्‌गुरु कनवाळू माता ॥२॥ </B>
स्वर्ग, मृत्यु व पाताळ या तिन्ही लोकांत राहणाऱ्या हे दत्तगुरो! तू आतां माझी भजन भकती करण्याची आवड पूर्ण कर! मी तर साधना न करणारा असा हीन, क्षुद्र आहे! हे तू जाणतोस. तू तर माझी कृपाळू, दयाळू अशी प्रेमळ आईच आहेस. तर भक्तबालकांवर कृपा कर! ॥२॥

<B>तव चरणाची अखंड गोडी लागो मम चित्ता ॥ दत्ता पदरीं घेउनी नित्य पाजीं प्रेमामृता ॥३॥</B>
हे सद्‌गुरू दत्तात्रया! माझ्या चित्ताला तुझ्या पायाच्या सेवेची सतत गोडी लागो, अशी आवड माझ्या ठिकाणी उत्पन कर. आणि या पंताला तुझ्या आश्रयाखाली ठेवून, नित्य तुझे प्रेमरूपी मधूर अमृत पाज! ही नम्र प्रार्थना! ॥३॥


पद २४७४

<B>देईं प्रेम देवा ॥ नित्य ॥ घेईं भजनसेवा ॥धृ॥ </B>
हे सद्‌गुरू दत्तात्रय देवा! भजन करणे हीच सेवा तू मजकडून नित्य करून घे! आणि तुझ्या या भजन भक्तीमूळे हृदयांत उत्पन्न होणारे आत्मनिष्ठ शुध्द प्रेम मला तू नित्य दे! हेच माझे तुजजवळ मागणे आहे! ॥धृ. ॥

<B>भुक्ति मुक्ति नलगे मजला ॥ दावीं भक्तिठेवा ॥१॥</B>
भक्ति म्हणजे पंचविश्य भोगसुख अथवा लौकिक सुख. तसेच मुक्ति म्हणजे मोक्ष सुख अथवा ब्रह्मप्राप्तीचे सुख. ही दोन्हीही मला नकोत! ही दोन्हीही बंधनेच होत. मला फक्त तू तुझा भक्तिरूप ठेवा खजिना दाखव! म्हणजे अभेद भक्तिच मला दे! त्यामूळे मला नित्य नवा, नवा प्रेमानंद भोगतां येईल! ॥१॥  

<B>मीपण टाकुनी पायीं पडलों ॥ मिळलों सद्भावा ॥२॥ </B>
हे सद्गुरूः! "मीच देह आहे", हा देहाभिमान याचा त्याग करून, मी तुझ्या पायांवर मस्तक ठेवून, तेथे स्वस्थ पडून राहिलो असतां, तुझ्या कृपेमुळे माझ्या अंतःकरणात आत्मप्राप्तीचा शुध्द भाव, मायामलरहित पवित्र भाव उत्पन्न झाला! सद्भावाचे फळ चांगलेच मिळते. अशा सद्भावनेने मी तुझ्या आत्मस्वरूपांत मिळून एकरूपच होऊन गेलो! ॥२॥

<B>दत्तावधूता बालमुकुंदा ॥ चारीं प्रेममेवा ॥३॥</B>
सर्व संगरहित, निर्लिप्त, अशा दत्तात्रयस्वरूप हे माझ्या प्रेमळ सद्‌गुरू बालमुकुंदा, तुझ्या कृपेने मी स्वरूपी एकरूप झालो! आतां मला तू तुझी प्रेमरूपी मेवा मिठाई खाऊ घाल! ही माझी नम्र विनंति आहे! ॥३॥


पद २४७५

<B>प्रेम जीवन मला ॥ दत्ता ॥ प्रेम जीवन मला ॥धृ॥</B>
हे दत्तगुरो! तुझ्या कृपेमुळे स्वस्वरूप प्राप्तीचे रसभरित शुध्द प्रेम नित्य भोगत राहणे, अथवा निरपेक्ष प्रीति असे प्रेम नित्य भोगणे हेच माझे जीवन जगणे झाले आहे! अशा प्रेमावाचून मी जगूच शकत नाही! असे निरंतर गुरुप्रेम भोगणे हीच जीवनाची सफलता वा सार्थक आहे! माझ्या हृदयांत नित्य प्रेमाचा झराच उत्पन्न झाल्याने मला सर्व जग प्रेममय दिसते! वैरी कोणीच दिसत नाहीत जगांतील हरएक वस्तूत पूर्ण प्रेमच भरलेले आहे.असा मला प्रेमप्रत्यय आला !॥धृ. ॥ 

<B>कैवल्याची नाहीं चिंता ॥ भक्ति मागे तुजला ॥१॥</B>
त्यामूळे मला आतां कैवल्याची देखील चिंता राहिली नाही. कैवल्य म्हणजे मुक्ति, मोक्ष अथवा स्वस्वरूपाची अखंड भेट तेच कैवल्य होय! कैवल्य हे प्राप्तच आहे! मला त्याच्या प्राप्तीच चिंताच राहिली नाही. अशा त्या कैवल्य सुखाची सुध्दा या गुरुप्रेमापुढे मला किंमत वाटत नाही. म्हणून मी तुला गुरूभक्तीच मागतो. गुरूभक्तीच सर्वश्रेष्ठ आहे! अशा भक्तिमुळेच स्वस्वरूप प्राप्तीचे प्रेम हृदयांत सहज प्रगट होते! प्रेमानंद भोगतां येतो! म्हणून भक्तिच मला दे! ॥१॥  

<B>कैंचा देव कैंचा भक्त ॥ भजनीं भक्त सजला ॥२॥</B>
हा पंतदास तुझ्या भजन भक्ति करण्यांत सज्ज होऊन, त्यांत तल्लीन झाला असतां, कसला देव! व कसला भक्त! हा देव व भक्तांचा भिन्नपणाचा भाव शिल्ल्क उरला नाही. भक्तिसहित देव व भक्त एकरूपच होऊन गेला. अशी माझी गुरुभक्तिमुळे समरस स्थिती झाली! ॥२॥ 

<B>सर्वी सर्व दत्तावधूत ॥ प्रेमानंद मजला ॥३॥</B>
त्यामूळे मला सर्वांमध्ये सर्वत्र परमात्म स्वरूप सद्‌गुरू बालमुकुंदच ओतप्रोत भरलेला दिसतो! म्हणजे प्रेमानंद भोगण्यासाठीच तो स्वतः गुरू शिष्य, जीव, शिव, जग असा द्वैतरूप झालेला आहे. असा प्रेमरूपानें तोच प्रगट झाला आहे. सर्व जग हे प्रेम भोगण्यांत उन्मत्त झाले आहे! हा सद्गुरू प्रेमविलास आहे! सर्वत्र जड चैतन्यांत प्रेमच भरलेले दिसते! हे जग व या जगांतील प्रत्येक वस्तू जणूं प्रेमरसाने ओतून घडविलेल्या प्रेममूर्तीच आहेत. असा सर्वत्र प्रेमाचा जणूं माजच आला आहे. याचा अनुभव घेऊन प्रेम हेच माझे जीवन जगणे आहे! ॥३॥


पद २४७६

<B>उत्साह देईं उत्सव करितो ॥ सद्‌गुरु बालमुकुंदा ॥धृ॥ </B>
हे माझ्या प्रेमळ सद्‌गुरू बालमुकुंदा! मी गुरूचा उत्सव करीत आहे. तर मला या उत्सवांत उत्साह दे! आनंद, प्रेम प्रगट कर. ही तुझ्या चरणी नम्र प्रार्थना! ॥ धृ. ॥ 

<B>अभिमान टाकुनी पायीं पडतों ॥ पुरीं स्वानंदा ॥१॥  </B>
हे सद्गुरू! मीच कर्ता भोक्ता आहे, अशा ह्या देहाभिमानाचा त्याग करून, मी तुजवर हवाला घालून, तुझ्या पायांवर मस्तक ठेवून, तेथे स्वस्थ पडून राहतो! तर तू मला आपला आत्मानंद नित्य पुरव. ॥१॥  

<B>देवभक्त स्वरूपें नटसी ॥ नित्य ब्रह्मानंदा ॥२॥</B>
हे नित्य ब्रह्मानंद स्वरूप सद्गुरू! तू स्वतः आपल्या एकांगावर प्रेम भोगण्यासाठी स्वतः देव व भक्त अशा द्वैतरूपाने नटतोस! द्वैतावांचून प्रेम भोगतां येत नाही. ॥२॥ 

<B>समर्थ सद्‌गुरु बालावधूता ॥ दत्तप्रेमानंदा ॥३॥</B>
वाटेल ते कार्य करण्याचे ज्यात सामर्थ्य आहे, अशा समर्थ सद्गुरू बालमुकुंदा! मी करीत असलेला हा उत्सव समारंभ आम्हाकडून यथासांग करवून घे! आम्हांस दत्तात्रय गुरूचे शुध्द प्रेम व आनंद दे !॥३॥


पद २४७७

<B>भक्ति देई सेवा घेईं ।॥ उत्सव तुझा करितों ॥धृ॥ </B>
हे सद्‌गुरू दत्तात्रया! मी तुझा उत्सव समारंभ प्रेमाने करीत आहे! तर तू मला या उत्सवांत भजन-भक्ति दे! व या उत्सवांतील सर्व सेवा मजकडून करून घे! मला तुझी शक्ति देऊन उत्सव सेवा करून घे! ॥धृ. ॥ 

<B>दीन हीन मी बालक तुझा ॥ पायीं सतत लोळतों ॥१॥ </B>
हे दत्ता! अति नम्र शरण आलेला असा गरीब व शुद्र हीन प्राणी असा मी तुझा अज्ञानी बालक आहे! तू माझी प्रेमळ अशी आईच आहेस. मी सतत तुझ्या पायांवर लोटांगण घालितो! अशी चरण सेवा करितो! ॥१॥  

<B>सूत्रधारी तूं नाचविसी जरी ॥ भजनीं प्रेमें नाचतों ॥२॥ </B>
हे सद्‌गुरू दत्ता! तू सूत्रधारी आहेस. हे दत्ता! तू आमच्या नजरेआड राहून, आमच्याकडून सर्व व्यवहार करवितोस. जर अशा प्रकारे तू मला चालना देऊन खेळविशील तरच मी खेळू शकेन! तू मला या उत्सवांत प्रेरणा दिल्यामूळे मी प्रेमाने भक्तांच्या भजनांत आनंदाने नाचतो! तुझ्या सूत्राधारेच सर्व कार्ये माझ्याकडून घडतात! तूंच सर्वाठायी चालक आहेस. तूच कर्ता करविता आहेस! ॥२॥ 

<B>सत्ता स्फूर्ति दत्त त्रैमूर्ति ॥ प्रेमानंदें खेळतों ॥३॥</B>
सत्ताच ब्रह्माचे शिवरूप. त्यात उठणारी स्फुर्तीच शक्ती. असे शिवशक्तिरूप जग हीचब्रह्मा, विष्णु व महेश या तीन देवांची एकवटलेली अशी दत्तात्रयाची सगुण मूर्तिच आहे. तो दत्तप्रभूच प्रेम भोगण्यासाठी जगरूपाने नटला आहे. तोच गुरू व शिष्य झाला आहे. हे मी गुरुकृपे अनुभवाने जाणून, प्रेमानंदाने बहरून भक्तांच्या भजनांत आनंदाने खेळून, हा तुझा उत्सव साजरा करीत आहे. ॥३॥


पद २४७८

<B>दत्तसद्गुरु ब्रह्मानंद रे ॥धृ॥</B>
अरे हे प्राण्या! दत्तात्रय सद्‌गुरू हाच सर्वव्यापक असा ब्रह्मानंद स्वरूयच आहे रे !॥धृ. ॥ 

<B>माझा मीपणा ठायीं लोपुनी ॥ प्रगटी स्वरूपानंद रे ॥१॥</B>
तोच दन सद्गुरू, "मीच कर्ता आहे, मीच भोक्ता आहे, असा माझा देहाभिमान जागच्या जागीच आपल्या स्वरूपांत लय करून, म्हणजे असा हा खोटा देहाभिमान नष्ट करून, मला स्वस्वरूप प्राप्तीचे पूर्ण समाधान अथवा ब्रह्मानंद प्रगट करितो! असा तो दत्तप्रभू अति प्रेमळ आहे रे! ॥१॥  

<B>योगक्षेमाची वाहुनी चिंता ॥ भक्त करी स्वच्छंद रे ॥२॥ </B>
तसेच तो सद्‌गुरू भक्तांच्या प्रपंच परमार्थाची सर्व चिंता आपल्या शिरावर वाहून, त्याला चिंतारहीत करून, त्या भक्तांस स्वच्छंद करितो रे! म्हणजे स्वतंत्र करितो . आपल्या इच्छेप्रमाणे वागणारा असा अकुंशरहित मस्त हत्तीप्रमाणे स्वरूपांत बेफाम करितो! असे मला सद्‌गुरूने स्वछंद केले! ॥२॥ 

एकमेवाद्वितीय दत्त ॥ सद्गुरु बालमुकुंद रे ॥३॥</B>
तो दत्त सद्‌गुरू "एकमेवाद्वितीय" आहे. म्हणजे जेथे मायारूप द्वैत नाही, असे केवळ एकटे एकच स्वरूप सर्वत्र आहे, अथवा एकपणा विरहीत एक असे ब्रह्मस्वरूपच तो दन आहे. तो दत्त्वच ब्रह्मस्वरूप असा माझा सद्‌गुरू बालमुकुंद आहे रे! तो दत्त व बालमुकुंद भिन्न नाही. ते एकरूपच आहेत. परंतु तो दत्तपरमात्मा आपला प्रेमानंद भोगण्यासाठी तो स्वतः गुरू व शिष्य असा द्वैतरूप झाला आहे. असा सर्वत्र दत्तच आहे, अन्य काहींच नाही, याचा गुरुकृपे मी अनुभव घेऊन, गुरुप्रेमसुख नित्य भोगतो! ॥३॥


पद २४७९

<B>घेई भजनसेवा ॥ मागणें हेचि तुज देवा ॥धृ॥ </B>
हे सद्गुरू दत्तात्रय देवा! तू मजकडून गुरूची भजन भक्ती करणे हीच सेवा करून घे! हेच तुझ्याजवळ माझे मागणे आहे. दुसरे मी कांहीही मागत नाही. तर ही माझी इच्छा पूर्ण कर.॥धृ.॥ 

<B>सगुण निर्गुण नकळे मजला ॥ दावीं प्रेमठेवा ॥१॥ </B>
सगुण म्हणजे नाम, रूप, गुण संपन्न असे अफाट स्वरूप तर ही तुझी सगुण व निर्गुणरूपे कशी आहेत ? निर्गुणाचा तू सगुण रूप कसा होतोस ? येथे वेद वाचा बंद पडली! त्या तुझा स्वरूपाचा त्यांना अंत लागत नाही. तर मला हे कसे कळेल ? तर माझ्या मंद मतीस हे कांहीही कळत नाही. तू मला तुझे शुध्द प्रेम हाच ठेवा धन मला दाखव! मला तुझे निर्गुण, सगुण वैभव नको! ॥१॥ 

<B>निजभक्तिसुख देईं नित्य ॥ नेणों आन भावा ॥२॥</B>
हे दत्ता! सर्वत्र आत्माच आहे, अन्य कांहीच नाही अशी तुझी आत्मनिष्ठ अभेद भक्ती मला दे! या भक्तिपासून मिळणारे आत्मसुख मला नित्य दे! या व्यतिरिक्त अन्य दुजेपणाच्या भावनेस मी जाणत नाही. तर मला अभेद भक्ति सुखच आवडते. ॥२॥ 

<B>अंतर्बाह्य दत्ता नटसी ॥ गिळुनी भावाभावा ॥३॥</B>
हे सद्गुरू दत्तात्रया! तू भाव व अभाव म्हणजे असणे व नसणे, किंवा आहे व नाही, ही दोन्ही स्फूर्तिपासून होतात. स्फूर्ति म्हणजे माया. तर हे भासमात्र द्वैत असे मायारूप, म्हणजे आता आहे व नंतर नाही, अशा मायेस आपल्या पोटी गिळून, असे खोटे मायारूप नाहीसे करून स्वस्वरूपाने तू माझ्या या देहांत व बाहेर दृश्य जगांत असा सर्वत्र प्रेमानंद भोगण्यासाठी नटतोस. तूंच गुरू व शिष्य झाला आहेस व आपला आनंद आपणच भोगीत आहेस! जरी तू जगदाकार असा द्वैतरूप झालास तरी तुझी अद्वैत स्थिती ब्रह्मस्थिती मोडत नाही. अशा द्वैतांतहि अद्वैत असे ब्रह्म प्रेमानंदाने खेळते! अशा ऐक्यभावानेच तू नटतोस! खेळतोस! याचा गुरुकृपे अनुभव घेऊन मी गुरुप्रेम रसाची गोडी नित्य चाखतो !॥३॥


पद २४८०

<B>देव दासाचा कैवारी रे ॥ देव दासाचा कै० ॥धृ॥ </B>
सद्‌गुरू बालमुकुंद देव हाच भक्तांचा साह्यकर्ता रक्षण करणारा आहे रे! खरोखरच तो आपल्या भक्तांचा कैवारी आहे! ॥ धृ. ॥ 

<B>भक्तवत्सल भक्ताभिमानी ॥ भक्तासी सहज तारी रे ॥१॥</B>
तो सद्‌गुरू आपल्या भक्तांचा पाठीराखा आहे! तोच आपल्या भक्तांचा स्वाभिमान बाळगणारा असा प्रेमळ आहे! तो आपल्या भक्तांना साधन सायास न करू देतां, आपल्या कृपेने सहज या संसार सागरांतून तरून पैलपार नेतो! म्हणजे त्याला आपल्या आत्मस्वरूपाची प्राप्ती करून देतो! आपल्या भक्तांस मुक्त करितो रे! ॥१॥  

<B>प्रेमळ सखा भक्तांचा तो ॥ सत्यचि हितकारी रे ॥२॥</B>
तो सद्‌गुरू आपल्या भक्तांचा प्रेमळ असा सन्मित्रच आहे! तो आपल्या भक्तांसी मित्रत्वाच्या भावनेने वागतो! खरोखरच तो निजभक्तांचे कल्याण करणारा, म्हणजे आत्महित साध्य करून देणारा असा आहे रे! ॥२॥ 

<B>बालावधूत समर्थ दत्त ॥ भजनीं प्रेमलहरी रे ॥३॥</B>
माझा सद्‌गुरू बालमुकुंद हाच पूर्ण शक्तीसंपन्न, सर्व शक्तीचे अधिष्ठान असा समर्थ तोच दत्तपरमात्मा आहे! त्याच्या कृपेने हे जाणून मी त्याच्या भजन भक्तीत तल्लीन झालो असतां, माझ्या हृदयांत प्रेमानंदाच्या लाटा वारंवार उफाळून वर येतात! त्यामूळे मी भक्तांसमवेत भजनांत रंगून गुरुप्रेम सुख नित्य भोगतो! ॥३॥


पद २४८१

<B>याहुनी मागणें काय ॥ दत्ता ॥ प्रेमसुखें मी धाय ॥धृ॥</B>
हे माझ्या प्रेमळ सद्गुरू दत्तात्रया! मी तुझ्या कृपेमुळे स्वस्वरूप प्राप्तीचे रसभरीत प्रेम चाखून, त्या प्रेमानंदाने पूर्ण तृप्त झालो आहे! मला पूर्ण समाधान प्राप्त झाले आहे! आतां कांही कारणे शिल्लक उरले नाही. तर यापेक्षा निराळे आणखी मी तुजजवळ काय मागू ? तर मागण्यासारखे कांही शिल्लक राहिले नाही. तू माझे पूर्णकाम केलेस! ॥धृ. ॥ 

<B>बहुत जन्मींचें सुकृत पदरीं ॥ मिळले तुझें पाय ॥१॥</B>
हे सद्गुरू माझे पूर्वजन्मांचे अगणित पुण्य माझ्या पदरांत होते, त्या पुण्याईमूळे मला तुझ्या पवित्र चरणांची प्राप्ती झाली! तुझी भेट झाली. ॥१॥  

<B>पायीं पडतां प्रेम दिधलें ॥ दावियला निजठाय ॥२॥</B>
प्रथम मी तुला एकनिष्ठ भावनेने शरण येऊन, तुझ्या चरणांवर मस्तक ठेवून पाया पडलो असतां, तू मला आपुलकीच्या प्रेमभावनेने आपला पुत्र म्हणून, तू मला पुत्रवत शुध्द प्रेम दिलेस! आणि माझे मूळ स्वरूप ठिकाण दाखविलेस! ॥२॥  

<B>प्रेम देई सेवा घेईं ॥ दत्तगुरु निजमाय ॥३॥</B>
अहो! माझी अतिप्रेमळ अशी दत्तात्रय गुरू आई अशा प्रकारे मला आपले आत्मनिष्ठ शुध्द प्रेम नित्य देते! व मजकडून भजनसेवा करवून घेते! त्या दत्तगुरूच्या कृपेमुळे मी धन्य झालो! आतां कांही मागणे उरले नाही. ॥३॥


पद २४८२

<B>दत्त माझा प्रेमसागर ॥धृ॥</B>
माझा दत्तात्रय गुरु हा केवळ प्रेममय अशा स्वरूपाचा अथांग सागरच आहे.॥धृ.॥ 

<B>माझा मीपणा नाहीं करुनी ॥ विलसतो आंत बाहेर ॥१॥ </B>
त्या दत्तात्रय गुरुस मी शरण गेलो असतां, त्याने "मीच कर्ता भोक्ता आहे, मीच देह आहे", असा माझा "मीपणा" अथवा देहाभिमान नाहींसा करून, तोच सद्‌गुरू स्वरूपाने माझ्या या देहांत व बाहेर दृश्य जगांत असा सर्वत्र प्रेमानंदाने खेळत आहे, त्या वांचून अन्य कांहीच नाही, असा मला अनुभव आला. ॥१॥  

<B>हातीं धरुनी दिधली मुक्ति ॥ पाजिलें वेदांतसार ॥२॥</B>
जसे आई आपल्या लहान बालकाचा हात धरून आपल्या घरांत नेते, तसे सद्गुरू आईने माझा हात धरून आपल्या घरांत नेते, मी कांहीही खटपट न करितां जीव आपल्या मूळ स्वरूपी पावतो, अशी मुक्त स्थिती त्याने मला दिली! म्हणजे माझ्या आत्मघरी गुरूने मला नेले आणि मला वेदांताचे सार पाजिले! बेदांत म्हणजे "जे जाणले असतां, जाणावयाचे काहीही शिल्लक उरत नाही, तो वेदांत. गुरुकृपे आत्मानुभव घेणे हा वेदांत. हा बोलण्याचा विषय नाही. प्रत्यक्ष आत्मानुभव घ्यावा किंवा वेदांत म्हणजे ब्रह्मविद्या, ज्ञानकांड, उपनिषदे आणि अरण्यक वगैरे वेदाचे अंतिम भाग की, ज्यांत आत्मा, परमात्मा, जगत् वगैरेचे निरूपण आहे. अशा शाखांची प्रतिति घेणे. "सर्वत्र मला पहा” हे वेदाचे सार आहे. असे सद्गुरूने वेदांताचे रहस्य पूर्ण समजावून सांगितले! त्या बोध ग्रहणाने मी पूर्ण तृप्त झालो! स्वस्वरूप प्राप्तीचे पूर्ण समाधान मला प्राप्त झाले! ॥२॥ 

<B>बालमुकुंद सद्गुरु दत्त ॥ तोचि चराचर ।॥३॥</B>
बालमुकुंद सद्गुरू हाच दत्तपरमात्मा आहे. तोच या जगामध्ये चैतन्य व जडरूपांत प्रेमासाठी असा सर्वत्र ओतप्रोत भरलेला आहे! गुरुकृपेने हा समरसानुभव घेऊन, त्या दत्तगुरूच्या आत्मनिष्ठ शुध्द प्रेमरसाची गोडी मी नित्य चाखतो! ॥३॥



पद २४८३

<B>निजप्रेमीं अंत होऊंदे माझा ॥ हेंचि मागणें गुरुराजा ॥धृ॥</B>
हे दत्तावतारी माझ्या सद्‌गुरू बालमुकुंद राजा! आपले स्वस्वरूप प्राप्तीचे रसभरित प्रेमसुख भोगणे, अशा शुध्द प्रेमांत माझा शेवट होऊ दे! असे गुरुप्रेम भोगित भोगितच मला मृत्यू येऊ दे! हेच माझे तुजजवळ मागणे आहे! ॥धृ. ॥

<B>त्रिभुवनसाक्षी सर्वकुक्षी ॥ दिधली मीपणा रजा ॥१॥ </B>
हे सद्गुरू! स्वर्ग, मृत्यू व पाताळ या तिन्ही लोकांचा साक्षी म्हणजे सर्व जाणणारा, सर्व कांही पाहणारा असा द्रष्टा आत्माराम तूंच आहेस. आणि सर्वाच्या हृदयांत राहणारा, सर्व बाजूनी व्याप्त असा तू आहेस. म्हणजे सर्वत्र तूंच असून, सर्व कार्य कर्ता, जगाचा सूत्रधार तूंच आहेस. हे मी जाणून, "मीच कर्ता भोक्ता आहे, मीच देह आहे, अशा खोट्या देहाभिमानास मी रजा दिली. त्याचा त्याग केला आहे. ॥१॥  

<B>नोहे विश्व चिद्विलास ॥ भोगिसी प्रेममौजा ॥२॥</B>
हे सद्गुरू तुझ्या चैतन्य शक्तीचा प्रेमखेळ यास चिद्विलास म्हणतात. तर हे जग नसून, हा तुझा चिद्विलास आहे! तुझा प्रेमोल्हास आहे! तू स्वतः हा चिद्विलास प्रगट करून नित्य विविध लीला रचून, गरु शिष्यरूप होऊन प्रेम भोगणे, आनंद लुटणे, भजनी नाचणें, अशी प्रेममौजा आपणच भोगितोस. ॥२॥

<B>शुद्धाद्वैत बालावधूत ॥ हीच दत्तपूजा ॥३॥</B>
गुरू व गुरुपुत्र या दोघांची गाढ प्रेम मिठी पडून ऐक्य होणे अशी गुरूघरची प्रेम मौज आहे की... ही मौज पाहून ब्रह्मादि देव लाळ घोटीत तेथे येतात. गुरुप्रेमाने सद्‌गुरू बालमुकुंद आहे. तोच सर्वत्र व्याप्त आहे. मी त्याच्या स्वरूपाहून निराळा नाही. प्रेम भोगण्यासाठी तोच अनेकरूप झाला आहे. ही खूण मी गुरुकृपे जाणून, त्याच्या स्वरूपांत रमून नित्य प्रेमसुख भोगतो! हीच माझी दत्तगुरूची पूजा होय! ॥३॥


पद २४८४

<B>प्रेमानंद दत्ताचा ॥ हाचि उत्सव सद्गुरूचा ॥धृ॥ </B>
दत्तात्रय गुरूचे आत्मनिष्ठ शुध्द प्रेम भोगणे, असे सर्वांशी प्रेमाने वागणे, हाच खरा सद्गुरू दत्तात्रयाचा उत्सव समारंभ करणे होय. हृदयांत प्रेम नसतांना, उत्सव जरी केला तरी, तो उत्सव प्रेम अभावामुळे नीरस असा ठरतो! तर हृदयांत प्रेमच पाहिजे! ॥ धृ. ॥ 

<B>अंतर्बाह्य व्यापक स्वरूप ॥ मीपणा ठाव कैंचा ॥१॥ </B>
आपल्या या देहांत व बाहेर दृश्य जगांत असे सर्वत्र एकटे एकच आत्मस्वरूप व्यापक आहे. तेथे दुजेपणाची वार्ताच नाही. तर मग अशा स्वरूपाठिकाणी "मीच देह आहे, मीच कर्ता आहे," असा 'मीपणाचा' खोट्या अभिमानाचा पत्ता कसा राहील? हा देहाभिमान खोटाच भासतो. ॥१॥ 

<B>अवधूतमय विश्व दिसतें ॥ व्यवहार स्वानंदाचा ॥२॥ </B>
मला तर गुरुकृपेमुळे हे अखील विश्व दत्तस्वरूपमयच दिसते! ॥२॥

<B>बालावधूत दत्तसद्गुरु ॥ निजप्रेमगाभा साचा ॥३॥</B>
या जगांत आत्मानंदाचा प्रेमा भोगण्याचा देह व्यापार, उद्योग, कार्य करणे असा सगळा व्यवहार हा प्रेम चाखण्याचा खरा मधुर गाभाच असा प्रेममय आहे! त्या गुरूच्या प्रेमरसाची गोडी मी नित्य चाखतो! ॥३॥



पद २४८५

<B>गुरुकृपेची पहा नवलाई ॥ अभिमान हरुनी ठेविलें पायीं ॥धृ॥</B>
मी सद्‌गुरू बालमुकुंदास शरण गेलो असतां, त्याने माझ्यावर कृपानुग्रह केला! त्या गुरुकृपेची आश्चर्यकारक गोष्ट अशी की, त्या सद्गुरूने "मीच देह आहे, मीच कर्ता भोक्ता आहे," असा माझा देहाभिमान नष्ट करून, गुरूने मला आपल्या चरणापाशी आश्रयास ठेविले! असे गुरूने मला प्रेम दिले! ॥धृ॥

<B>अहंममता घातक शत्रु ॥ स्वरूपज्ञानें निवटीलें ठायीं ॥१॥ </B>
सद्गुरू बालमुकुंदाने 'अहंममता' म्हणजे ... "मीच देह आहे, व स्त्री, पुत्र, आप्त, मित्र, घरदार, संपत्ती वगैरे सर्व माझे आहेत, अशी मी व माझेपणाची प्रीती बाळगणे, हे अहंममतारूपी घातक शत्रू म्हणजे आत्मस्वरूपाकडे न जाऊ देणारे, आत्मघात करणारे वैरी ठार करण्यासाठी, मला आत्मस्वरूप प्राप्तीचा बोध सांगून, त्या बोध शस्त्राने त्यांना जागच्या जागींच ठार केले! माझी अहंता व ममता नष्टच झाली. ॥१॥ 

<B>जन्ममरणाची बागुलभीति ॥ अमृत स्वरूपीं निरसिली तीही ॥२॥ </B>
तसेच माझ्या जन्ममरणाची बागुलभीती ही सुध्दा अमर अथवा शाश्वत अशा आत्मस्वरूपा ठिकाणी मला नेऊन, ही जन्म मरणाची बागुल भिती नाहींशीच करून टाकिली! मला गुरूने अमर पदाची प्राप्ती करून दिली! त्यामूळे मला आतां जन्ममरण फेरे उरले नाहीत. ॥२॥ 

<B>बालावधूत दत्तसद्गुरु ॥ भक्ता खेळवी निजप्रेमडोहीं ॥३॥</B>
माझा बालमुकुंद गुरू हाच दत्तात्रय सद्गुरू आहे! तो आपल्या भक्तांना प्रेममय अशा स्वरूप डोहांत भक्त मासा करून प्रेमानंदाने खेळवितो! अशी गुरूची कृपा अगाध आहे! माझ्यावर गुरूकृपा झाल्यामूळे मी नित्य त्या गुरूचे प्रेम प्राशन करितो! ॥३॥


पद २४८६

<B>तोडी संसृतिसंग ॥ आम्हीं तव पदकमलीं भृंग ॥धृ॥</B>
हे माझ्या दत्तावतारी सद्‌गुरू बालमुकुंदा! आम्ही तुझ्या चरणरूपी कमल फुलांतील प्रेमरूपी गोड मकरंद सेवन करणारे भिंगोटे झालेले आहेत! असे तुझ्या चरणाचे आम्ही दास झालेले आहोत! तर या खोट्या, भासमात्र, क्षणभंगुर अशा या संसाराचा, या जगाचा संबंध तोडून टाक. या संसारातील दुःखे, संकटे, त्रास, कष्ट, दगदग, व्याधी, जन्ममरणाचे दुःखद फेरे वगैरेनी आम्ही फारच त्रस्त झालेले आहोत. तसेच या संसारातील शब्द, स्पर्श, रूप, रस व गंध या पंचविषय भोगापासून देहास मिळणाऱ्या या क्षणिक सुख प्राप्तीस आम्ही मोहीत झालेले आहोत! हे विषयभोग या जीवास शेवटी दुःखच देतात! त्याचप्रमाणे या संसारांतील स्त्री, पुत्र, घरदार, संपत्ती वगैरेची मोह ममता तू तोडून टाक! या संसाराचा मला बीटच आला आहे. तर लवकरच हा मायाबंध छेदून टाक! आमचा उध्दार कर! ही तुझ्या चरणी नम्र प्रार्थना! ॥ धृ. ॥ 

<B>मीपणा टाकुनी स्वरूप पाहतां ॥ ठायींच जाहलों मी गुंग ॥१॥ 

<B>अशी तुझी प्रार्थना केल्यावर हे सद्गुरू तुझ्या कृपेमुळे "मीच देह आहे, मीच कर्ता आहे" असा "मीपणा" याचा त्याग करून आत्मस्वरूप पांहू गेलो असतां, त्या आत्मस्वरूपा ठिकाणीच, त्या स्वरूपांतच मी धुंद झालो! हा देहाभिमान गेल्यावांचून आत्मानुभव मिळत नाही ॥१॥ 

<B>बोधामृत प्राशन करितां ॥ विश्वचि माझें अंग ॥२॥</B>
हे बालमुकुंदा! मी तुझा आत्मप्राप्तीचा अमृतासारखा उपदेश ग्रहण केला असतां, तो बोध माझ्या हृदयांत ठसून गेल्यामूळे जसे शरीराचे हात, पाय, कान, नाक, डोळे वगैरे अवयव आहेत, ते शरीराला सोडून नसतात. त्यांना शरीरापासून वेगळे करिताच येत नाही तसे हे अखिल विश्वच माझे अंग झाले आहे! हे जग माझ्याहून भिन्न नाही. ते माझेच स्वरूप आहे. ते जग ब्रह्मच आहे! "पिंडी ते ब्रह्मांडी" असा ऐक्यानुभव मला आला! ॥२॥ 

<B>दत्तावधूत चरणीं प्राप्त ॥ रंगातीत निजरंग ॥३॥</B>
मी सद्गुरू बालमुकुंदाच्या चरणी शरण गेल्यामूळे, त्याच्या चरण प्रतापाने, गुरूकृपा झाल्याने विषयानंदाच्या पलीकडील जो ब्रह्मानंद, अथवा अखंड आनंद आहे, त्याची मला प्राप्ती झाली! त्या ब्रह्मानंद प्राप्तीचे रसभरीत शुध्द प्रेम मी नित्य प्राशन करितो !॥३॥


पद २४८७

<B>ठेविसी तैसें रहावें ॥ विश्व नाटक हे पहावें ॥धृ॥ </B>
हे सद्‌गुरू दत्तात्रया! तू आम्हाला या संसारांत सुखी, दुःखी असे, जसे ठेवशील तसे आम्ही रहावे! कारण तुझ्या सत्तेनेच सर्व कांही घडते तर याबद्दल आम्ही तुला कांहीही बोलू शकत नाही आणि आम्ही गुरूपायी स्वस्थ पडून, जगरूपी नाटक, या नाटकांतील विविध प्रकारचे खेळ, तूच खेळत आहेस, हे प्रेक्षकांप्रमाणे अलिप्त राहून पहावें! हेच आम्हाला ठाऊक आहे. हे विश्व नाटक म्हणजे "काही दिवस या भूमीवर आपआपली कामे बजावून पडद्याआड निघून जातात असा क्रम विश्वनाटक अनादिपासून चालला आहे" ॥ धृ. ॥ 

<B>योगक्षेमाची टाकुनी चिंता ॥ येईल तें सर्व सहावें ॥१॥</B>
तसेच या प्रपंचाची व परमार्थाची सर्व चिंता करणे टाकून, जे जे सुख दुःख भोग आमच्या वाट्याला आलेले आहेत. व येतील, ते सर्व कुरकुर न करितां निमूटपणे सहन करावे. ॥१॥  

<B>आज्ञांकित तुझे दासा ॥ नाहीं कांहीं दुर्जे ठावें ॥२॥</B>
तुझ्या आज्ञेप्रमाणे, सांगण्याप्रमाणे वागणाऱ्या तुझ्या दासास दुसरे काहीही माहीत नाही. असे तुझे आम्ही गुलाम आहोत! ॥२॥

<B>अनन्यभक्ति प्रेम सेवुनी ॥ भजनीं दत्ता गावें ॥३॥</B>
हे दत्ता! सर्वत्र आत्माच आहे, अन्य कांहीही नाही, अशी तुझी एकनिष्ठ भावनेने भक्ती करून, त्या भक्तिपासून मिळणारा प्रेमानंद प्राशन करून, तुझ्या पायी मीपणा अर्पण करून, तुझ्या भजनानंदांत रमून, आम्ही तुझी स्तुतिस्तोत्रे भावनेने गावीत! हेच आम्हांस ठाऊक आहे! तुझे इच्छे प्रमाणे रहावे यांतच आमचे हित आहे! म्हणजे मग तुझी कृपा होऊन, तू आपल्या भक्तांस आत्मसुख व प्रेम देतोसच! ॥३॥


पद २४८८

<B>चरणीं गुरूच्या पडलों रे ॥ मी तेंचि मुक्त झालों रे ॥धृ॥ </B>
मी सद्गुरू बालमुकुंदास शरण जाऊन, त्याच्या पायांवर मस्तक ठेवून, तेथे स्वस्थ पडून राहिलो रे! तर त्याच वेळेस गुरुकृपेने मी मुक्त झालो रे! म्हणजे माझा मायाभ्रम निघून मला आत्मस्वरूपाची प्राप्ती झाली रे! ॥धृ. ॥ 

<B>तनु मन धन अर्पितां पायीं ॥ पूर्ण ब्रह्म बनलों रे ॥१॥ </B>
माझे शरीर, मन व संपत्ती यांची मी पूर्ण आसक्ती काढून ती सद्गुरूच्या पायांवर अर्पण केली असतां, मी पूर्ण ब्रह्म बनून गेलो रे! म्हणजे सर्वव्यापक, सर्वाहून मोठे एकटे एकच ते पूर्ण ब्रह्म बनून गेलो रे! अशी आंत बाहेर पूर्ण ब्रह्मस्थिती मला अंगी बाणून गेली. ॥१॥  

<B>अभय वचनें दिधली शांति ॥ अहंममासी न शिवलों रे ॥२॥ </B>
"पुत्रा! भिऊ नको. मी सतत तुझा पाठीराखा आहे", असे अभय वचन गुरूने मला देऊन, आत्मशांती दिली! अशी आत्मशांति वृढ बाणल्यामुळे" हा मी आहे व हे स्त्री, पुत्रादि घरदार, संपत्ती माझी आहेत, असा 'मी' व 'माझेपणाचा' गर्व यास मी जराही स्पर्श केला नाही. तो आपोआपच नाहीसा झाला रे! ॥२॥

<B>दत्तावधूत प्रेमळ सद्गुरु ॥ निशिदिनीं अंतरीं भजलों रे ॥३॥</B>
माझा प्रेममय अंतःकरणाचा असा अतिप्रेमळ बालमुकुंद सद्‌गुरू आहे! त्याच्या कृपेने माझी ब्रह्ममय अशी स्थिती झाली! त्यामूळे मी रात्रंदिवस त्या सद्गुरूची अंतःकरणात अभेद भक्ति करून, गुरूचे आत्मनिष्ठ शुध्द प्रेम नित्य प्राशन करितो रे! ॥३॥


पद २४८९

<B>दिधला निजप्रेमा ॥ काय वर्णं गुरुमहिमा ॥धृ॥ </B>
निजप्रेम म्हणजे "जेव्हा साक्षीचेही भान न राहतां आपली आवड केवळ आत्मनिष्ठ होते, तेव्हां जो प्रेम प्रत्यय येतो, तेच खरे निजप्रेम होय" हे प्रेम गुरूने मला दिले. हे प्रेम देवहि देऊ शकत नाही. असा गुरूचा महिमा अगाध आहे! वेदांना सुध्दा गुरूचा महिमा वर्णन करितां आला नाही. म्हणून त्यांनी मौन धारण केले! तर मग मी माझ्या या वाचेने त्याचे काय वर्णन करू ? त्या गुरूची थोरवी शब्दाने वर्णन होऊच शकत नाही. ॥धृ. ॥ 

<B>आपुला म्हणवुनी धन्य केलें ॥ दाविलें निजधामा ॥१॥</B>
परंतु शब्दाने सांगावयाचे म्हटले तर त्या बालमुकुंद गुरूचा महिमा पुत्र झालास! तुझी सर्व जबाबदारी मी माझ्या शिरावर घेतली! तू शांत रहा! असे अभय वचन गुरूने मला देऊन धन्य केले! म्हणजे निर्गुण सगुणांचा अभेद साक्षात्कार मला करून दिला! आणि मला आपले मूळस्वरूप ठिकाण, आत्मघर असे हे निजधाम गुरूने मला दाखवून दिले! ॥१॥  

<B>जन्ममरणभीति हरिली ॥ मिळविलें परब्रह्मा ॥२॥</B>
तसेच या संसारांत जन्मल्यापासून मरेपर्यंत वाटणारे भय, गुरूने नाहींसेच करून टाकिले, जन्ममरणाचा खोटा भ्रम दूर करून, माझे जन्ममरण नाहीसे करून टाकिले आणि अजय आत्मा हेच परब्रह्म होय. तर अशा आत्मस्वरूपांत मला स्वरूपी समरस केले. ॥२॥ 

<B>दत्तावधूत धन्य सद्‌गुरु ॥ भजतों आनंदधामा ॥३॥</B>
खरोखरच तो माझा प्रेमळ सद्गुरू बालमुकुंद धन्य आहे! तो सद्गुरू म्हणजे केवळ ब्रह्मानंदाचे निवासस्थानच असा आहे! म्हणून मी मुक्त झाल्यावरही त्या सद्गुरूचीच भक्ति करून गुरुप्रेमसुख नित्य भोगीत असतो! असा गुरूचा महिमा अगाध आहे! ॥३॥

पद २४९०

<B>चढली ब्रह्मानंदमस्ति ॥ हृदयीं सद्गुरूची वस्ति ॥धृ॥ </B>
गुरुकृपेमुळे माझ्या हृदयांत आत्मा हाच सद्गुरू आहे, त्याचे वास्तव्य नित्य असल्याने मला जणू त्या आत्मानंदाची वा ब्रह्मानंदाची मस्तीच चढली आहे!त्या ब्रह्मानंदाने माजून, मी उन्मत्त झालो आहे! माझे देहाचे भानच हारपून गेले !॥धृ. ॥

<B>जीव शिव जग मिथ्या जाहलें ॥ आत्मस्वरूपीं सहज हरपलें ॥ परब्रह्मव्याप्ति ॥१॥ </B>
अशी माझी स्थिती झाल्यामूळे," मीच देह आहे व हा संसार, हे दृश्य जग सत्य आहे असे मानणारा जीव आहे आणि जग निर्माता ईश्वर आहे तर असे जीव, शिव, जग हे भासमात्र खोटेच झाले! हे सर्व मायारूप दृश्य आत्मस्वरूपांत आपोआपच लय पावले! हा मायाभ्रम निघून गेल्याने सर्वत्र आत्मस्वरूपच व्यापले गेले. अशी माझी समरस स्थिती झाली! ॥१॥  

<B>चिद्विलास खेळ मांडिला ॥ विश्वरूपें सहज दिसला ॥ नाहीं आदि अंतीं रे ॥२॥ </B>
त्या दत्तप्रभूने आपल्या चैतन्य शक्तीचा करमणुकीचा, प्रेमानंद भोगण्यासाठी हा खेळ उभारला आहे. हा त्याचा चिद्विलास जगरूपाने सहज भासमात्र असा दिसला! आत्मदृष्टीने विचार केला असतां, हे जग आरंभी व शेवटी नाही. ते मध्य स्थितीत उगीच भासमात्र दिसते रे! वास्तविक सर्वत्र एकटे एकच असे ब्रह्मच आहे. त्या ब्रह्मस्वरूपांवर अज्ञनामूळे जग खोटेच भासते! ते नाहीच ॥२॥

<B>एकाकीं न सुख म्हणुनी ॥ गुरु शिष्य आपण होउनी ॥ दत्तप्रेमरति ॥३॥</B>
परमात्मस्वरूप दत्तसद्‌गुरू एकपणांत आपले प्रेमसुख भोगतां येईना म्हणून तो आपल्या एकांगावर स्वतःच गुरू व शिष्य असा द्वैतरूप होऊन, आपल्या दत्तस्वरूपाचा किंवा आत्मनिष्ठ शुध्द प्रेमाचा उपभोग आपणच घेऊ लागला! परंतु त्याच्या स्वरूपा ठिकाणी दुजेपणा नाहीच याचा अनुभव घेऊन मी सुध्दा ऐक्यपणे प्रेमसुख नित्य भोगतो! ॥३॥


पद २४९१

<B>सहज मी गुरुच्या चरणीं पडलों ॥ नाहीं जगामधीं कोठेंचि अडलों ॥धृ॥</B>
माझ्या मनांत काही हेतु नसतांना अनायासे सद्‌गुरु बालमुकुंदास निरभिमानपणे शरण जाऊन, त्याच्या पायावर मस्तक ठेवून, माझा सर्व हवाला त्याच्यावर घालून, तेथे स्वस्थ पडून राहिलो असतां, हा परमार्थ मार्ग चालत असतांना, या जगामध्ये मला कोठेच अडथळा आला नाही. मी मायापाशांत अडकलो नाही. गुरुकृपा झाल्यामूळे मला मार्ग आचरणे सोपे गेले रे! ॥ धृ. ॥ 

<B>जीव शिव ब्रह्मभेद खोटा । आकाशाहुनी मीच वाढलों ॥१॥ </B>
त्यामूळे "मीच देह आहे," असे मानणारा हा जीव निराळा आहे, सृष्टि निर्माता ईश्वर हा निराळा आहे, व हे ब्रह्मस्वरूप निराळे आहे, असा भिन्नपणाचा भेद मानणे खोटेच ठरले गेले. या पंबमहाभूतापैकी भूताकाश सर्वात मोठे आहे, पण या आकाशाहून स्वस्वरूपाने मीच सर्वव्यापक असा झालो. म्हणजे या आकाशाच्या वर माझा चढाव झाला । या आकाशासही मी व्यापून टाकिले! असा मी सर्वव्यापक झालो! ॥१॥  

<B>अंतर्बाह्य बालावधूत ॥ ब्रह्मशिखरीं सहज चढलों ॥२॥ </B>
माझ्या या देहांत व देहाच्या बाहेर या दृश्य जगांत असा सर्वत्र परमात्म स्वरूप माझा सद्‌गुरू बालमुकुंदच नांदत आहे, हे अनुभवाने जाणून, त्याच्या कृपेने मी कांही साघन सायास न करितां, ब्रह्मरूपी पर्वत शिखरांवर सहज चढलो! म्हणजे अंतिम ध्येय जे ब्रह्मस्वरूप ते मी पूर्ण गांठले! ॥२॥ 

<B>ब्रह्मानंदें मस्त होउनी ॥ दत्तभजनीं मी नित्य रुढलों ॥३॥</B>
अशा या ब्रह्मानंदाने मी धुंद होऊन, बेफाम बनून, त्या स्थितीत दत्तात्रय गुरूच्या भजन भक्ति करण्यांत आरूढ होऊन, त्यांत पूर्ण सज्ज झालो! असा मी नित्य भजनानंदांत रंगून, गुरूभक्ति प्रेमसुख सोहाळे भोगू लागलो रे! ॥३॥


पद २४९२

<B>दत्तपदीं शांति ॥ मिळली दत्तपदीं शांति ॥धृ॥ </B>
मी सद्‌गुरू दत्तात्रयांस शरण जाऊन, त्याच्या पायापाशीच मला आत्मशांती मिळाली. सद्गुरू पायी मोक्षलक्ष्मी नित्य वास करिते, त्यामूळे गुरूच्या चरण सेवेने अनायास मोक्षसुखची अखंडसुखाची प्राप्ती होते. असा सद्‌गुरूचरण महिमा अगाध आहे.॥धृ.॥ 

<B>दत्तचि मायबाप माझा ॥ दत्त बंधुप्रीति ॥१॥</B>
हा दत्तप्रभूच माझे रक्षण, पालन, पोषण करणारा, माझा आईबाप आहे आणि दत्तच माझी बंधु प्रीती आहे. म्हणजे दत्त्वच माझा पाठीराखा बंधू आहे, बंधु प्रीतीच माझा दत्त आहे. ॥१॥  

<B>नाहीं साधन सेवा कांहीं ॥ दिधली प्रेमरति ॥२॥</B>
मी परमार्थ प्राप्तीसाठी व्रत, उपवास, कर्म, उपासना, अनुष्ठान वगैरे कोणत्याच साधना केल्या नाहीत. तसेच सद्गुरूची सेवा चाकरी करणे, त्याची पूजा, आराधना करणे हे मी कांहीही केले नसतांना सद्‌गुरूने मला स्वरूप प्राप्तीचे प्रेमसुख भोगणे, अशी प्रेमरति मला दिली! ॥२॥

<B>बालमुकुंद प्रेमळ सद्गुरु ॥ दत्तैक्यस्थिति ॥३॥ </B>
माझा दत्तावतारी सद्‌गुरू बालमुकुंद हा प्रेममय अंतःकरणाचा अति प्रेमळ आहे. त्याच्या कृपाप्रसादाने मला दत्तस्वरूपाची मिठी पडणे, ऐक्य होणे, अथवा ब्रह्मस्वरूपी समरस होणे अशी अभेद स्थिती मला प्राप्त झाल्याने मी नित्य सद्गुरूचे प्रेमसुख भोगतो! गुरूपुत्राने सद्‌गुरूपायी शरण जाऊन न विसंबता सद्गुरू भक्ती बंधु प्रीति व आत्मशांति या तीन गोष्टी पाळाव्यात. ॥३॥


पद २४९३ 

<B>भजन गुरूचें नित्य करा रे ॥ मिथ्या संसृति भीति हरा रे ॥धृ॥</B>
तुम्ही दत्तात्रय गुरूचे भजन नित्य करा रे! आणि अशी गुरूची भजन भक्त करून, हा दिसणारा खोटा भासमात्र संसार, जग, देहव्यापार यापासून मनांत वाटणारी द्वैत भीती गुरुकृपे नाहीशी करून टाका रे! हा मायाभ्रम दूर करा रे! "जेथे द्वैत तेथीच भय असते. एकपणांत भय नसते. " ॥धृ. ॥ 

<B>सद्‌गुरुबोधें आपणा विसरुनी ॥ स्वयंब्रह्म नित्य स्मरा रे ॥१॥ </B>
तर यासाठी सद्गुरूला शरण जाऊन, त्याच्या मूळाने आत्मप्राप्तीचा बोध ऐकून, त्या बोधप्रतापाने " मीच देह आहे," असे आपण मानणे ही जीवबुध्दि आहे. तर अशा आपणांस विसरून, स्वतःसिध्द असे आपले आत्मस्वरूप याचे नित्य स्मरण, चिंतन करा! त्याची आठवण ठेवा रे! ॥१॥ 

<B>सर्वं खलु इदं ब्रह्म ॥ श्रुतिवाक्य न विसरा रे ॥२॥ </B>
सर्वत्र जे चराचर दृश्य जग दिसते, ते निश्चयाने ब्रह्मच आहे." हे वेदाचे वाक्य लक्षांत ठेवा यास विसरू नका रे! ॥२॥ 

<B>प्रेमळ दत्त हृदयीं नांदतो ॥ ब्रह्मानंद विश्वीं भरा रे ॥३॥</B>
तो प्रेममय अंतःकरणाचा केवळ प्रेमस्वरूप असा दत्तपरमात्मा आपल्या हृदयांत नित्य आनंदाने राहत आहे! तोच परमात्मा या जगांत सर्वत्र व्याप्त आहे! तर तुम्ही त्या दत्तप्रभूस सर्व जगांत ओतप्रोत भरून टाका. सर्व दत्तमय अशी स्थिती गुरुकृपे प्राप्त करा रे! आणि त्या दत्तगुरूचे आत्मनिष्ठ शुध्द प्रेम नित्य भोगा. ॥३॥


पद २४९४

<B>प्रेमळा भजनाचा कंटाळा ॥ भक्तभावा दिधला टाळा ॥धृ॥ </B>
प्रेममय अंतःकरणाच्या, भक्तांवर प्रेम करणाऱ्या, हे दयाळू अशा माझ्या सद्‌गुरु बालमुकुंदा! तुला भक्तांच्या भजनाचा कंटाळा आलेला आहे. तुला त्यांच्या भक्तीचा बीट आला आहे. तुला भक्त नकोत म्हणून तू या गुरू उत्सवांस भक्ताच्या श्रध्देस कुलूप लावून टाकिले आहेस. तू यांच्या भावनेकडे टाळाटाळ करून, दुर्लक्ष केलेले आहेस. ॥ धृ. ॥

<B>प्रेमोत्साह उत्सव तुझा ॥ माय निरवी बाळा ॥१॥ </B>
भक्तांच्या हृदयांत गुरुप्रेमाचा उल्हास, आनंद प्रगट होणे, हाच तुझा उत्सव समारंभ आहे. परंतु या उत्सवांत भक्तांना तू निरुत्साही केलेस! वास्तविक सद्‌गुरू माऊली ही आपल्या भक्तबालकांचा अंगीकार करिते! त्यांना प्रेम देऊन संतुष्ट करिते! त्यांच्या मनोकामना पूर्ण करिते! संकट दूर सारिते! पण, तुझे अंतःकरण द्रवले नाही. तू निष्ठुर होऊन गप्प बसला आहेस! ॥१॥ 

<B>देवभक्त एकचि स्वरूप ॥ भजन विश्वसोहळा ॥२॥</B>
हे सद्‌गुरू! देव व भक्त असा द्वैतरूप झालेला आहेस. तसेच पुरूष व प्रकृति रूपाने तूच जगरूप झाला आहेस. या जगांत तुझ्या शक्ति अधारे घडणारे अनंत व्यवहार, आणि जगांतील प्राणीमात्रांकडून, देहाधारे घडणारे अनंत व्यवहार, उद्योग, अनंत घडामोडी, हाच तुझ्या भजन भक्तीचा जगरूपी उत्सव समारंभ नित्य सहज चालला आहे. जो तो प्राणी आपल्या कार्यात गुंग आहे! हीच तुझी अकृत्रिम चाललेली सेवा भक्ती आहे. संपूर्ण जग तुझ्या भक्तीत धुंद झाले आहे! प्रेमासाठीच तू जीव, शिव, गुरू, शिष्य, जग असा अनेकरूप झालेला आहेस. मग असे असतांना, तुझ्याच या विश्व उत्सवांतील आम्ही करीत असलेला तुझा छोटासा गुरू उत्सव यांस का हरकत करितोस ? भक्तांचे संकट दूर करून त्यांना कां भजनी खेळबीत नाहीस. ॥२॥ 

<B>बालावधूता प्रेमळ दत्ता ॥ दाविली सहज लीला ॥३॥</B>
हे माझ्या परमात्मस्वरूप प्रेमळ सद्‌गुरू बालमुकुंदा! तू माझ्या अनुभवांस आणून दिलेस. तुझ्या या चिद्विलासांत कोणी आळा घालावा! यांत बच्ऱ्या, बाईट सर्व गोष्टी सहज घडून जातात. तुझा हा विश्व दरबार धुंद आहे. अशा स्थितीत आमची दाद पुकार कोण घेणार! या तुझ्याच उत्सवांस तूं टाळा दिला आहेस! भक्तांना तू दूर लोटले आहेस! जशी तुझी इच्छा! जशी तुझी इच्छा. ॥३॥


पद २४९५

<B>तुझिया भजनकारणीं उरलों ॥धृ॥</B>
हे माझ्या प्रेमळ सद्‌गुरू दत्तात्रया! आता मी फक्त तुझी भजन-भक्ती करण्यासाठींच राहिलो आहे. तुझ्या कृपेने माझे या नरजन्माचे सार्थक झाले! आतां कांही करणे शिल्लक उरले नाही. आयुष्य आहे तो पावेतो तुझ्या भजन भक्तीत काळ घालवून प्रेम भोगावे, यासाठीच मी उरलो आहे. ॥धृ. ॥ 

<B>सर्वांसर्व व्यापक मीचि ॥ परब्रह्म जाहलों ॥१॥</B>
कारण सर्वामध्ये व सर्व ठिकाणी मी स्वस्वरूपाने स्वतःच व्यापलेला असा परब्रह्मस्वरूप आत्मस्वरूप झालो आहे. 
॥१॥  

<B>चराचरीं सद्गुरु प्रगट ॥ बोधानंदें धालों ॥२॥</B>
जड व चैतन्य रूपात या सर्व जगांत सर्वशक्तीचे अधिष्ठान आत्मा हाच गुरू मला उघडपणे दिसतो! सद्गुरूच्या आत्मप्राप्तीच्या बोधाच्या आनंदाने मी पूर्ण तृप्त झालो आहे! म्हणजे त्याच्या बोधप्रतापाने मला तो सद्गुरू जड व चैतन्यांत ज्ञानरूपाने प्रत्यक्ष दिसतो. प्रत्येक वस्तू ही ज्ञानघन असून आपणांस ज्ञानच शिकविते! असा मला अनुभव बाणल्याने माझे पूर्ण समाधान झाले! ॥२॥

<B>माझा मीपणा गिळितां दत्त ॥ प्रेमामृतें न्हालों ॥३॥</B>
"मीच देह आहे, मीच कर्ता भोक्ता आहे," असा माझा 'मीपणा' अथवा देहाभिमान दत्त गुरुकृपे नष्ट झाला असतां, दत्तात्रय गुरूच्या प्रेमरूपी अमृताने मी स्नान केले! म्हणजे मी त्या प्रेमाने पूर्ण ओलाचिंब होऊन, प्रेममयच झालो! 
॥३॥


पद २४९६

<B>पडलों तुझे पायीं दत्ता ॥ नाहीं तुजवीण ठाव रिता ॥धृ॥</B>
हे सद्गुरू दत्तात्रया! तुला मी एकनिष्ठ भावनेने शरण येऊन, तुझ्या पायांवर मस्तक ठेवून, तुजवर सर्व हवाला घालून, तेथे स्वस्थ पडून राहिलो असतां, तुझ्या कृपेमुळे मला तूंच सर्वत्र ओत प्रोत भरलेला दिसतोस. तुझ्यावांचून कोणतेच ठिकाण रिकामे राहिले नाही. सर्वत्र मला तुझेच दर्शन घडते! सर्वत्र तूंच व्यापलेला आहेस असा मला अनुभव आला! ॥धृ. ॥ 

<B>भोग्य भोग मिथ्या सर्व ॥ नाहीं तुजवीण भोक्ता ॥१॥ </B>
ज्याचा उपभोग घ्यावयाचा ती वस्तू भोग्य व विषय भोग घेणे असे भोग्य व भोग हे सर्वच खोटे ठरले गेले! तुझ्यावाचून दुसरा कोणीही कर्ता नाही. तो प्रभूच प्रेमासाठी कर्ता भोक्ता झाला आहे! जीवाचा कर्तेभोक्तेपणा हा खोटाच आहे. हाच मायाभ्रम आहे. हा मायाश्रम माझा निघून गेला! ज्ञानदृष्टीने विचार केला असतां, तो दन प्रभू कर्ताही नाही व भोक्ताही नाही. ॥१॥ 

<B>क्रिया कर्मा नाहीं ठाव ॥ स्वयंसिद्ध कर्ता ॥२॥ </B>
तो प्रभू एकटा एकच 'भोग्य-भोग-भोक्ता, 'क्रिया-कर्म-कर्ता,' अशा त्रिपुटी विरहित तोच सर्वत्र आहे. तो सर्वाचा साक्षीस्वरूप असा सर्वाहून अलिप्त आहे. त्याची अक्रिय स्थिती असून तो कर्ता, भोक्ता असा भासमात्र दिसला. असा मला प्रत्यय आला ॥२॥ 

<B>जिकडे तिकडे तूंचि दिससी ॥ दत्तबालावधूता ॥३॥</B>
हे दत्तावतारी बालमुकुंदा, अशा प्रकारे जेथे तेथे सर्वत्र व्यापलेला असा मला तूंच दिसतोस. मी पण तुझ्या स्वरूपाहून निराळा राहिलो नाही. तुझ्या कृपेने मी एकरूप होऊन, तुझ्या करवी, तुझे शुध्द प्रेमसुख नित्य भोगतो! ॥३॥


पद २४९७

<B>रमतों गुरुभजनीं ॥ नित्य रमतों निरंजनीं ॥धृ॥ </B>
मी दत्तावतारी सद्‌गुरू बालमुकुंदाच्या भजनानंदांत तल्लीन होऊन रमतो. अशी त्याची भजन भक्ती केल्यामूळे मी नित्य मायामलरहित शुध्द अशा आत्मस्वरूपांत रममाण होतो. ॥धृ. ॥ 

<B>आदि अंत ना मध्य मजला ॥ भरला जनीं विजनीं ॥१॥</B>
त्यामूळे मला आरंभ, शेवट व मध्य या तिन्हीही स्थिती नाहीत किंवा उत्पत्ती-स्थिती-लय या त्रय अवस्था मला राहिल्या नाहीत. अवस्थातीत मी झालो! मीच लोकांत, गावांत, अरण्यांत असा सर्वत्र ओतप्रोत भरला गेलो! ॥१॥  

<B>परब्रह्म मी सद्गुरुवचनें ॥ डुलतों आनंदवनीं ॥२॥ </B>
बालमुकुंदाच्या प्रतिज्ञापूर्वक बोलण्याने, त्याच्या आशीर्वादाने अद्वय आत्मा तेच परब्रह्म होय. तर अशा परब्रह्मस्वरूपांत रंगून मी सदा आत्मानंदरूपी आनंद वनांत प्रेमाने डोलतो! ॥२॥ 

<B>बालावधूत सद्गुरु दत्त ॥ प्रेमळ भक्तजननी ॥३॥</B>
माझा बालमुकुंद गुरू हाच सद्गुरू दत्तात्रय आहे. ती आपल्या भक्तांची प्रेममय अंतःकरणाची प्रेमळ आईच आहे! ती आई मला स्वरूपांत रमवून नित्य प्रेमदूध पाजिते! ॥३॥


पद २४९८

<B>प्रेमाचा सागर ॥ अवधूत स्वानंदसागर ॥धृ॥ </B>
हा दत्तात्रय परमात्मा म्हणजे शुध्द प्रेममय असा केवळ स्वरूपाचा सागरच आहे! तो दत्तप्रभू आपल्या आत्मानंदाचा सर्वव्यापक असा अथांग महासागरच आहे. ॥धृ. ॥

<B>प्रेमास्तव चिद्विलास ।॥ दावियला नागर ॥१॥</B>
त्या दत्तप्रभूस आपल्या एकपणांत आनंद, प्रेम भोगतां येईना म्हणून त्याने आपला प्रेमानंद भोगण्यासाठी, आपल्या चैतन्य शक्तीचा जगरूपी रचनात्मक सुंदर असा अवर्णनीय खेळ प्रगट करून दाखविला! तोच जगरूप झाला! ॥१॥  

<B>जड चैतन्य तोचि दिसतो ॥ भूषण भांगार ॥२॥</B>
जे आपणांस ओळखत नाही व दुसऱ्यासही ओळखत नाही ते जड अथवा स्थूलरूप आहे. आणि जे आपणांस ओळखून दुसऱ्यास ओळखते ते चेतनयुक्त, प्राण असलेले प्राणीमात्र जीव हे चैतन्य रूप आहे. तर अशा जड व चैतन्य रूपाने य जगांत सर्वत्र तो दत्तप्रभूच मला दिसतो! जसे सोने व अलंकार वेगळे करितां येत नाही, ते एकरूपच असते, तसे पाह्मस्वरूप दत्त व हे जड चैतन्य युक्त जग भिन्न नाही. ते ऐक्यरूपच आहे. किंवा सोन्यावर जसा दागिन्याचा भास होतो, तसे ब्रह्मस्वरूपावर जग भासते! पण ते ब्रह्मच आहे. ॥२॥ 

<B>दत्तावधूत प्रेमळ सद्‌गुरु ॥ भक्ताचें माहेर ॥३॥</B>
माझा परमात्मस्वरूप दत्तावतारी सद्गुरू बालमुकुंद हा अति प्रेमळ आहे! तो सद्‌गुरू म्हणजे भक्तांना आत्मविश्रांति मिळण्याचे व प्रेमसुख भोगण्याचे असे स्थान, भक्तजनांचे माहेर घरच होय! म्हणून मी त्या सद्गुरूचीच भक्ती करून, गुरुप्रेमसुख भोगतो! ॥३॥


पद २४९९

<B>जग हें ब्रह्मानंदीं खेळतें ॥धृ॥</B>
हे जग म्हणजे ब्रह्मानंद सागरांवरील प्रेमाने उसळलेली लाट आहे. हे जग ब्रह्मानंदानेंच ब्रह्मसागरांत खेळते. हे जग ब्रह्मानंदाहून निराळे नाही. पाण्याच्या लहरी पाण्याहून भिन्न नसतात. त्यात पाणीच असते. तसे हे जग ब्रह्मस्वरूपाहून भिन्न नाही. ॥धृ. ॥ 

<B>अखंडैक्य सदा असुनी ॥ स्वरूपानंदीं रुळतें ॥१॥ </B>
हे जग व ब्रह्म सदा ऐक्यरूपच असून, आपणच स्वरूपानंदानेच प्रेम भोगण्यासाठी आपल्या स्वरूपावरच आपणच लोळते, प्रेमाने खेळते. पण एकत्व मोडत नाही. ॥१॥  

<B>एकचि नाना स्वानंदास्तव ॥ एकस्वरूपीं मिळतें ॥२॥</B>
एकपणाविरहित एकच असे आत्मस्वरूप आहे. परंतु आपला आत्मानंद भोगण्यासाठीच आपल्या एकांगावर अनंत नामरूपात्मक असे जग रूपाने नटून, आनंदान खेळ खेळून शेवटी एकट्या एकच अशा आपल्या आत्मस्वरूपांत मिळून एकरूपच होऊन जाते! जसे सागराच्या पाण्याच्या लहरी, सागरांतच खेळून, त्यांतच लय पावतात. तसे हे जग स्वरूप सागरांतच खेळून, त्यांतच लय पावते. हा आत्मविलास आहे! ॥२॥

<B>दत्तावधूत प्रेमळ पदीं ।॥ वृत्ति सदा लोळते ॥३॥</B>
प्रेममय अंतःकरणाचा असा प्रेमळ माझा सद्‌गुरू बालमुकुंद आहे. त्याच्या कृपेनेच मला ऐक्यानुभव आला. त्यामूळे माझ्या मनाची वृति सद्गुरूच्या चरणसेवेंत, प्रेम भोगण्यांत नित्य लोळणे घेते! त्याच्या स्वरूपांतच रमते! ॥३॥


पद २५००

<B>समर्थ सद्‌गुरु पाठीराखा ॥ भोगी निजशांति ॥धृ॥</B>
अरे हे प्राण्या! वाटेल ते कार्य करण्याचे ज्यांत सामर्थ्य आहे, अशा सर्व शक्तीसंपन्न परमात्मस्वरूप सद्‌गुरू दत्तात्रय हा तुझा पाठीराखा आहे! तोच तुझा नित्य योगक्षेमभार वाहतो! तर तू त्याच्या कृपेने शांत राहून, आत्मशांति नित्य भोग. ॥धृ. ॥

<B>कर्ता करविता तोचि जगीं ॥ सांडी अहंकृति ॥१॥ </B>
तो दत्तप्रभूच या जगांमध्ये सर्व कार्य करणारा असा कर्ता व आपणांस चालना देऊन कार्य करवून घेणारा असा तोच आहे. तर तू "मी कर्ता आहे"" असा "मीपणा" अथवा हा खोटा देहाभिमान याचा तू त्याग कर. ॥१॥  

<B>विश्व ब्रह्म तोचि आहे ॥ पाहीं शिवशक्ती ॥२॥</B>
हे अखिल विश्व व ब्रह्मस्वरूप तोच दत्तपरमात्मा आहे. जग व ब्रह्म निराळे नाही त्या दत्तसद्गुरू वाचून दुसरे कांहीच नाही. शिव व त्याची शक्ती, किंवा सत्ता स्फूर्ति ब्रह्म व माया असा जगरूप तो दत्तपरमात्माच झाला आहे! शिवशक्ति हे ऐक्यरूपच आहे. हे तू अनुभव घेऊन पहा. ॥२॥

<B>चिद्विलास दत्तभजन ॥ नाहीं द्वैतप्रतीति ॥३॥</B>
ईशशक्तीचा जगरूपी प्रेमखेळ हेच त्या सद्गुरू दत्ताचे प्रेमानंद भोगण्यासाठी नित्य, सहज भजन चालले आहे. या जगांतील अनंत घडामोडी, नवीन नवीन घडणाऱ्या घटना तसेच अनंत जीर्वाच्या देहाकडून घडणारे अनेक व्यवहार, उद्योग हीच या जगाची स्वाभाविकपणे चाललेली भजन भक्तीच आहे. हे जग दत्तभक्तीत धुंद झाले आहे! ही अभेद भक्तीच आहे. "जग निराळे, ब्रह्म निराळे", "जीव निराळा, आत्मा वेगळा," "मी निराळा तू निराळा" असा दुजेपणाचा, मिन्नभावाचा त्या स्वरूपा ठिकाणी पत्ताच नाही. तो दत्तप्रभूच प्रेमानंद भोगण्यााठी स्वतः गुरू व शिष्य शिव व शक्ती असा द्वैतरूर होऊन, आपला प्रेमानंद आपणच भोगीत आहे! हा मी अनुभव घेऊन, त्या दत्तगुरूचे प्रेमसुख नित्य भोगतो! ॥३॥


पद २५०१

<B>सद्गुरुपर्दीीं मी पडलों रे ॥ मीपणासी मुकलों रे ॥धृ॥</B>
अरे हे गुरूपुत्रा! मी सद्‌गुरू दत्तास शरण जाऊन, त्याच्या पायांवर मस्तक ठेवून, तेथे त्याच्या आश्रयाखाली स्वस्थ पडून राहिलो रे! त्यामूळे गुरूची मजवर कृपा होऊन, "मीच देह आहे, मीच कर्ता भोक्ता आहे," अशा देहाभिमानास मी सुकलो रे! म्हणजे माझा देहाभिमान नष्ट झाला! ॥ धृ. ॥ 

<B>तेंचि तूं म्हणुनी सांगतां ॥ सर्वांठायीं मी भरलों रे ॥१॥ </B>
"तेचि तूं" म्हणजे ते ब्रह्मस्वरूप तूंच आहेस असा तत्वमसि महावाक्याचा उपदेश गुरूने मला सांगितला असतां, त्या बोधप्रतापाने मी माझ्या या देहांत व बाहेर दृश्य जगांत असा सर्वत्र ओतप्रोत भरला गेलो! सर्वव्याप्त झालो रे! ॥१॥  

<B>अयं आत्मा ब्रह्म बोधें ॥ विश्वस्वरूपें नटलों रे ॥२॥</B>
तसेच "अयं आत्माब्रह्म बोधे," म्हणजे या वेद वाक्याचा उपदेश गुरूमूळे मीच आत्मा ब्रह्म आहे, असे ऐकून, ते स्वरूप अनुभवाने जाणून, विश्वव्यापी असा सर्व प्राणीमात्रांचा सर्वात्मा मीच झालो. असा जगरूपाने मी नटलो आहे. असा मला ऐक्यानुभव आला रे! ॥२॥

<B>प्रज्ञानं ब्रह्म दत्त पाहतां ॥ प्रेमभजनीं रमलों रे ॥३॥</B>
"प्रज्ञानं ब्रह्म" आत्मा होय. असा ब्रह्मस्वरूपच माझा सद्‌गुरू दत्तात्रय आहे. असा गुरुकृपे मला अनुभब आला असतां, त्या सद्गुरूची प्रेमाने भजन भक्ती करण्यांत मी रंगून गेलो! गुरुप्रेमरसाची गोडी नित्य चाखूं लागलो रे! असा गुरूचरणांचा महिमा अगाध आहे! ॥३॥


पद २५०२

<B>आकाश हैं गाळिलें ॥ दत्तानें ॥ मजला समूळ गिळिलें ॥धृ॥</B>
सद्गुरू दत्तात्रयाने अशी अघटित करणी केली की, पंचमहाभूतापैकी, हे दिसणारे भूताकाश हे सर्वात मोठे आहे. परंतु त्या आकाशाला सुध्दा बाजूला वगळून टाकिले.आणि मला समूळ गिळून टाकिले! म्हणजे मला आकाशाच्याही वर, आकाशास व्यापलेले असे चिदाकाश किंवा परमात्मस्वरूप आहे, त्या ठिकाणी नेऊन, पूर्णपणे त्या स्वरूपांत एकरूपच करून टाकिले! "मीच देह आहे, हा माझा जीवनाव गुरूने नाहीसाच करून टाकिला. ॥धृ. ॥ 

<B>पंचभूतात्मक अनंत विश्व ॥ मृगजळवत् वाळिलें ॥१॥ </B>
मला गुरूने स्वरूपी एकरूप असे केले की, पृथ्वी, आप, तेज, वायू व आकाश या पंचमहाभूतांनी युक्त असे हे अमर्याद जग, मृगजळाप्रमाणे खोटे व भासमात्र आहे, असे माझ्या अनुभवास आणून या जगांस परतवून लाविले. स्वरूपांत त्या जगाचा लय झाला. ॥१॥  

<B>सत्ता स्फूर्ति ब्रह्मदीप्ति ॥ द्वैतासी टाळिलें ॥२॥</B>
आणि "सत्तास्फूर्ति" म्हणजे सत्ताच ब्रह्माच शिवरूप. त्यांत उठणारी स्फुर्ति हीच शक्ति. म्हणजे 'शिव-शक्तीरूप' असे हे जग आहे. तर हे जग ब्रह्मस्वरूपाचा सर्वव्यापक प्रकाशच आहे. हे जग ब्रह्मस्वरूपाहून निराळे नाही. परंतु, आपल्या स्वरूपास विसरून अन्य रूपाने जे जे भासते अगर दिसते, ते सर्वत्र स्वरूपच संचले गेले. गुरूने असा मला अनुभव दिला! तो सद्‌गुरू दत्तविश्वस्फूर्ति प्रकाशक आहे. जग हा त्याचा प्रेमविलास आहे! हे मला कळून चुकले. ॥२॥ 

<B>भक्ता मुक्त करुनी दत्त ॥ प्रेमानंदें कवळिलें ॥३॥</B>
अशा प्रकारे या पंत दासास दत्तगुरूने मला ब्रह्मस्वरूपच करून, मोठ्या प्रेमाने व आनंदाने गहिंवरून मला मिठी मारली! त्यामूळे गुरू व शिष्यभाव मावळून गेला. अशी गुरूने माझी समरस स्थिती केली! ॥३॥


पद २५०३

<B>सहज मी जातां शरण गुरूसी ॥ अघटित करणी केली ॥ विश्व चिद्विलास केली ॥धृ॥

<B>माझ्या मनांत कोणताही हेतु नसतांना, मी अनायासे दत्तावतारी सद्‌गुरू बालमुकुंदास एकनिष्ठ भावनेने शरण गेलो असतां, सद्‌गुरूने अघटित करणी केली. म्हणजे शिष्यास सिध्द व समरस करून घेणे, अशी विलक्षण चमत्कृति युक्त अशी करणी केली आणि ईश शक्तीचा करमणुकीचा, आनंदाचा प्रेमाचा जगखेळ सहज चाललेला आहे, तो परमात्म स्वरूप सद्‌गुरूच प्रेम भोगण्यासाठी जगरूप झाला आहे, परंतु हे जग नसून हा त्या प्रभूचा प्रेम विलास आहे, असा मला गुरूने अनुभव बाणून दिला! ॥धृ. ॥ 

<B>कारण कार्य एकस्वरूप ॥ नाहीं द्वैतभूली ॥ सर्वां ठायीं वस्तु एकली ॥१॥</B>
तो अनुभव असा आला की, ब्रह्मस्वरूप हे कारण आहे. व याचे कार्य हे दृश्य जग आहे. परंतु, कारणांतूनच कार्य प्रगट झाले आहे. कारणाहून कार्य भिन्न नाही. तर कारण व कार्य एकरूपच आहे. त्यावांचून दुसरे कांहीही नाही. दुजेपणाचा अगर निराळेपणाचा मायाकल्पित भ्रम हा स्वरूपा ठिकाणी मूळीच नाही दुजेपणाचा भास खोटाच भासतो. ॥१॥ 

<B>दृश्य द्रष्टा दर्शन त्रिपुटी ॥ सहजचि भासली ॥ स्वरूप पाहतां ही नासली ॥२॥ </B>
तसेच 'दृश्य- द्रष्टा-दर्शन', ही त्रिपुटी स्वाभाविकपणेच भासमात्र दिसली. वास्तविक स्वरूप हे त्रिपुटी विरहित आहे. स्वरूपांवर त्रिपुटीचा भास खोटाच भासतो! परंतु मी आपले आत्मस्वरूप पाहिले असतां, म्हणजे मला गुरुकृपे आत्मानुभव आला असतां, हा दिसणारा अनेक त्रिपुटीचा भास खोटाच भासतो! त्रिपुटीचा भास नाहींसाच झाला! त्यामूळे सर्वत्र स्वरूपच उरले गेले! ॥२॥ 

<B>देवभक्त अवधूत दत्त ॥ वृत्ति भजनीं रंगली ॥ प्रेमामलीं नित्य गुंगली ॥३॥</B>
सर्व संगरहित असा तो दत्तप्रभूच प्रेमानंद भोगण्यासाठी स्वतः आपल्या एकांगावर देव व भक्त असा द्वैतरूप झाला आहे. हा अनुभव घेऊन, माझ्या मनाची वृत्ती सद्‌गुरूच्या भजनानंदांतच रंगून गेली! आणि अशी माझी ही वृत्ती गुरू प्रेमाच्या अमलांत त्या प्रेमप्राशनाने नित्य धुंद झाली आहे! अशी गुरूने अघटित लीला केली! ॥३॥


पद २५०४

<B>ठायींच रमविलें ॥ सद्‌गुरूनें ॥धृ॥</B>
दत्तावतारी माझ्या सद्‌गुरू बालमुकुंदाने कांही एक साधन सायास न करू देतां, जागच्या जागीच म्हणजे आपल्या आत्मस्वरूपा ठिकाणीच मला रममाण केले. ॥ धृ. ॥

<B>सत्तास्फूर्ति विश्वस्थिति ॥ सहज दाखविलें ॥ श्रीगुरूनें ॥१॥ </B>
आणि सर्व शक्तीचे अधिष्ठान अशा त्या श्रीगुरूने साच ब्रह्माचे शिवरूप आहे. त्यांत उठणारी स्पूर्तीच शक्ती आहे. असे 'शिवशक्तिरूप' या जगाची अवस्था आहे. असे मला सहज अनुभव देऊन दाखविले. म्हणजे तो परमात्मस्वरूप सद्‌गुरू शिव शक्तीरूप असा अनंत नामरूपात्मक जगरूप झाला आहे. त्याचा हा प्रेमखेळ आहे किंवा जग हे ब्रह्मस्वरूपाचेच सहज स्फुरण आहे. पण तेथे द्वैतभेद नाही. ही सत्तास्फूर्ति नित्य एकरूपच आहे. असे माझ्या अनुभवास आणून दिले. ॥१॥  

<B>अनंत व्यवहार आनंदसागर ॥ आपणचि उद्भवले ॥२॥ </B>
या जगांतील अमर्याद अवाढव्य असा उद्योग, व्यवहार, तसेच या देहाकडून व अनेक प्राणीमात्रांकडून होणारा व्यवहार, हा केवळ ब्रह्मानंदाचाच अथांग असा सर्वव्यापक समुद्रच आहे. हा प्रेमानंद भोगण्याचा व्यवहार आपणहूनच, सहज आपोआपच प्रगट झाला आहे, असे गुरूने माझ्या निदर्शनास आणून दिले! ॥२॥

<B>सत्यज्ञानानंत अवधूत ॥ दत्तरूपें स्फुरलें ॥३॥</B>
सत्यस्वरूप, ज्ञानस्वरूप व अनंत म्हणजे ज्याचा अंत लागत नाही, असे अमर्याद स्वरूप आहे तर, अशा ह्या तिन्ही लक्षणांनी युक्त असे ब्रह्मस्वरूप आहे. असा ब्रह्मस्वरूप तो दत्तात्रय गुरू आहे. असे तेच ब्रह्मस्वरूप अथवा दत्तस्वरूप या पंताच्या रूपाने, या सगुण देहधारी रूपाने सहज प्रेमानंद भोगण्यासाठी सगुण देहधारी झाले आहे! अर्थात तो गुरूच शिष्यरूप झाला! हे मला सद्‌गुरुकृपेने पूर्ण कळून चुकले. ॥३॥


पद २५०५

<B>शिवशक्तीचा विलास विश्व ॥ खेळ स्वानंदाचा ॥धृ॥ </B>
आत्मशक्तीचा अथवा चैतन्य शक्तीचा प्रेम खेळ असे शिव शक्तीरूप हे दृश्य जग आहे. याचा मूळ विचार केला तर, हा आत्मानंदाचाच जगखेळ आहे. या आत्मअधिष्ठानावरच शिवशक्तीचा प्रेम खेळ उभारला जातो. शिव व शक्ती ही दोन नाहीत. ती गूळ व गुळाची गोडी याप्रमाणे अभेदरूपच आहेत. द्वैतरूप अनादि आहे व अद्वैतहि अनादि आहे! ॥ धृ. ॥

<B>द्रष्टा दृश्य आपण होउनी ॥ सत्ता शिवसाचा ॥१॥ </B>
द्रष्टा म्हणजे पाहणारा साक्षी असा आत्मा व हे दिसणारे दृश्य जग आहे. असा दृश्य व द्रष्टा द्वैतरूप तो दत्तपरमात्मा आपण स्वतः होऊन, सत्ताच ब्रह्माचे शिवरूप होय. तर असा खरा तोच ब्रह्मरूप शिल्लक उरतो. हा द्वैतमायाभ्रम खोटाच आहे. सर्वत्र ब्रह्मस्वरूप दत्तच आहे. ॥१॥  

<B>अनंत शक्ति सहज स्फूर्ति ॥ द्वैतभाव कैंचा ॥२॥</B>
देह, इंद्रिये, मन आदिकडून, अनेक प्राणीमात्राकडून, अनेक प्रकारे कार्य करविणारी त्या प्रभूची अमर्याद अशी चैतन्य शक्ती स्वाभाविकपणे स्फुरण पावून, ती शक्ती नामरूपात्मक, क्रियात्मक अशी अनंत प्रकारे खेळतांना दिसली. तो परामात्मा निराळा आहे, त्याची जगांत कार्य करणारी शक्ती त्याहून निराळी आहे, हा द्वैतभाव स्वरूपाठिकाणी कसा असूं शकेल ? तर नाही. शाक्त व त्याची शक्ती अथवा सन व स्फूर्ति ही फूल व फुलाचा सुगंध याप्रमाणे अभिन्नरूपच आहे. त्यांना निराळे करितां येत नाही. ॥२॥ 

<B>ब्रह्मानंदें स्वरूपछंदें ।॥ दत्तभजनीं नाचा ॥३॥</B>
जग हा त्या दत्त प्रभूचा प्रेमानंद भोगण्याचा सहज खेळ प्रगट झाला आहे! तोच आपला प्रेमा भोगण्यासाठी गुरू व शिष्य असा झाला आहे. तर तुम्ही गुरुकृपे स्वस्वरूपाच्या छंदाने आपल्या आत्मानंदांत धुंद होऊन, दत्तात्रय गुरूच्या भजनानंदात प्रेमाने नाचा! खेळा! मौज करा! नित्य प्रेमसुख भोगा! प्रेम भोगण्यासाठीच हा जग विलास उभारिला आहे! आपणही प्रेमा भोगण्यासाठीच जन्म घेतला आहे! ॥३॥


पद २५०६

<B>जिकडे तिकडे दत्तचि भरला ॥ नाहीं भक्ता उरी ॥धृ॥ </B>
जेथे तेथे असा सर्वत्र आत्मा हाच दत्तात्रय गुरू ओतप्रोत भरला आहे, असा मला सद्गुरू बालमुकुंदाच्या कृपेने अनुभव आला. हा पंत त्याच्या स्वरूपाहून निराळेपणाने शिल्लक उरलाच नाही. आत्मस्वरूपांत एकरूपच होऊन गेला. ॥धृ. ॥

<B>अंतरीं दत्त बाहेरी दत्त ॥ बुडलों ऐक्यसागरीं ॥१॥ 

<B>माझ्या या देहांत, अंतःकरणांत व बाहेर दृश्य जगांत असा सर्वत्र दत्तपरमात्माच भरलेला आहे! याचा अनुभव घेऊन, मी ब्रह्मस्वरूप रूपी सागरांत बुडी मारून एकरूपच होऊन गेलो! ॥१॥  

<B>द्वैताद्वैत बालावधूत ॥ स्वानंदलहरी ॥२॥</B>
तो परमात्मस्वरूप दत्तावतारी माझा सद्गुरू बालमुकुंद हाच द्वैत म्हणजे दृश्य जगविलास. व अद्वैत म्हणजे आत्मा. असा अद्वैताचा द्वैत झाला आहे! ही दोन्ही रूपे त्याचीच आहेत. जसे समुद्रावर पाण्याच्या लहरी उठतात, त्या लहरीत पाण्यांवाचून दुसरे कांहीच नसते, तसे आत्मानंद सागराहून निराळा नाही. हे दृश्य जगहि आत्मस्वरूपच आहे. असा अभेद स्थितिचा अनुभव मला आला! ॥२॥

<B>दत्तस्वरूपीं दत्त रमला ॥ दत्तप्रेमलहरी ॥३॥</B>
अशा आत्मस्वरूपांत अथवा ब्रह्मस्वरूपांत हा पंत रममाण झाला! त्यामूळे माझ्या हृदयांत दत्तात्रय गुरूच्या प्रेमानंदाच्या लहरी वारंवार उचंबळून येतात! ते गुरुप्रेम सुख मी नित्य भोगीत असतो! ही गुरूकृपाच आहे! ॥३॥


पद २५०७

<B>अंतरीं दत्त बाहेरी दत्त ॥ जिकडे तिकडे माझा दत्त ॥धृ॥ 

<B>या देहांत, अंतःकरणांत नित्य वास्तव्य करून राहणारा तो दत्तप्रभूच आहे. बाहेर दृश्य जगांत ही तो दत्तच आहे. अशा प्रकारे जिकडे तिकडे, चोहीकडे सर्वत्र माझा तो दत्त गुरूच नांदत आहे. ॥ धृ.॥ 

<B>माय बाप बंधु दत्त ॥ आप्त इष्ट माझा दत्त ॥१॥</B>
माझा माय बाप, माझा भाऊ तो दत्तपरमात्माच झाला आहे. आणि हितकर्ते नातेवाईक या रूपाने सुध्दा तो दत्तगुरूच नटला आहे. ॥१॥  

<B>योग क्षेम समर्थ दत्त ॥ आहे नाहीं देव दत्त ॥२॥</B>
माझ्या प्रपंच परमार्थाची सर्व काळजी सतत घेणारा व वाटेल ते कार्य करण्याचे ज्यांत सामर्थ्य आहे, असा सर्व शक्तीसंपन्न समर्थ तो दत्तगुरूच आहे. असा समर्थ या जगांत दुसरा कोणीहि नाही. त्याचप्रमाणे 'आहे नाही' म्हणजे ही दोन्ही स्फूर्तिपासून होतात. स्फूर्ति म्हणजे माया. आतां आहे व नंतर नाही. असा भासमात्र मायारूप तो दत्तात्रय देवच झाला आहे. ॥२॥

<B>जन्ममरणहर्ता दत्त ॥ केवलानंद अवधूत दत्त ॥३॥</B>
जन्म व मरण नाहींसे करणारा, जन्ममरणाचा फेरा चुकविणारा असा सर्वश्रेष्ठ तो दत्तगुरूच आहे. आणि केवळ एकटा एकच पूर्णानंद स्वरूप वा ब्रह्मानंद स्वरूप असा, सर्वसंगरहित, सर्वाहून अलिप्त असा, तो दत्तपरमात्माच आहे. असा गुरुकृपे मला प्रत्यय आला. एकटा एकच तो त्रैमूर्तिरूप दत्तपरमात्मा सर्वव्यापक आहे. हे गुरुकृपे तुम्ही जाणून, त्या चिरंजीव अशा दत्तगुरूचीच भजन-भक्ती करून, नित्य प्रेमसुख भोगा. ॥३॥


पद २५०८

<B>भक्तजनकजननी ॥ सद्गुरु ॥ रमतो निरंजनीं ॥धृ॥</B>
सर्व शक्तीचे अधिष्ठान दत्त सद्‌गुरू हा आपल्या भक्तांचा पालन, पोषण करणारा बाप व प्रेम दुग्ध पाजणारी प्रेमळ आईच आहे. तो दत्त सद्‌गुरू मायामलरहित शुध्द अशा आपल्या आत्मस्वरूपांतच सदा रमतो! ॥धृ. ॥ 

<B>बोधाद्वैतकरणी ॥ प्रपच वंध्यावंशकहाणी ॥१॥</B>
त्या सद्गुरूने मला आत्मप्राप्तीचा बोध सांगितला असतां, त्या बोध सामर्थ्याने हा भासमात्र, खोटा मायारूप संसार, वांझ खीच्या खोट्या वंशांतील कल्पित कहाणी प्रमाणे खोटाच ठरला गेला! गुरुबोधाने माझा मायाभ्रम दूर झाला! ॥१॥ 

<B>तत्त्वमसिध्वनी ॥ झाली द्वैताद्वैतहानी ॥२॥</B>
अशा प्रकारे सद्‌गुरूने "तू ब्रह्मच आहेस" असा वेदाच्या 'तत्वमसि' या महावाक्याचा उपदेश माझ्या कानांत सांगितला असतां, त्या बोधश्रवणाने द्वैत व अद्वैताची हानी झाली! द्वैत म्हणज दृश्य जगाचा विलास व अद्वैत म्हणजे आत्मा. असा द्वैत व अद्वैताचा भेद मानणें, निरनिराळे कल्पिणे, याचा नाश झाला. त्यामूळे मी स्वस्वरूपाचाच प्रत्यय आला! ॥२॥ 

<B>प्रेमामृतपानीं ।॥ धुंद दत्त गुरुभजनीं ॥३॥</B>
त्यामूळे मी स्वस्वरूप प्राप्तीचे रसभरित प्रेमभरित प्रेमरूपी अमृत प्राशनाने पूर्ण तृप्त होऊन, दत्तगुरूच्या भजन भक्तीत धुंद झालो! ॥३॥


पद २५०९

<B>आपणचि गुरूनें पाडिलें चरणीं ॥ घातलें बिंदुलें जन्ममरणीं ॥धृ॥</B>
महि सद्‌गुरू बालमुकुंदाने माझा हात धरून, आपल्या पायांवर मस्तक ठेवण्यास सांगून, स्वतः गुरूने मला आश्रय दिला! मला स्वस्वरूपाची ओळख करून दिली. माझे जन्ममरण नाहीसे करून टाकले! अशी गुरूने मजवर स्वतःहून कृपा केली! असा तो सद्‌गुरू अति प्रेमळ आहे! ॥धृ. ॥ 

<B>शुद्ध स्वरूपीं प्रेमवाणी ॥ सहज प्रगटली गुरुशिष्य वाहणी ॥१॥ </B>
आणि मायामलरहित शुध्द अशा आत्मस्वरूप प्राप्तीचा प्रेम बोध सांगण्यासाठी, बोधरूपाने सद्गुरूचे प्रेमोद्वार माझ्या उध्दारार्थ प्रगट झाले! तो बोध माझ्या हृदयांत ठसला! गुरूने मला हा आत्मबोध इतर जनांना देण्याची आज्ञा केली! अशा प्रकारे गुरूशिष्याचा बोध परंपरेचा हा दत्तच मार्ग गुरू बालमुकुंदाने प्रगट केला! ॥१॥  

<B>बंधमोक्षाची कल्पुनी कहाणी ॥ दाविली सद्‌गुरुशिष्यरहाणी ॥२॥ </B>
हा गुरू शिष्याचा मार्ग असा प्रगट झाला की, बंध मोक्षाची कहाणी कल्पून म्हणजे त्या परमात्म स्वरूप सद्गुरूस एकट्यास आपला प्रेमानंद भोगता येईना! म्हणून, त्याने आपल्या एकांगावर स्वतः गुरू व शिष्य असा द्वैतरूप होऊन, मायाबंधनांत अडकलेला असा हा शिष्य सद्‌गुरूस आत्मप्राप्तीसाठी शरण आला असतां, सद्‌गुरू त्यास "ये बाळ" असे प्रेमाने बोलून, त्यास आपल्या अंकावर बसवून, परंपरेप्रमाणे दत्तमार्गाची दीक्षा देऊन अनुग्रहित करून, त्यास आत्मबोध सांगतात. तो आत्मबोध शिष्याच्या हृदयांत ठसून, त्याला ब्रह्मपदाची प्राप्ती होऊन तो शिष्य कृतार्थ होतो! आपला शिष्य धन्य झाला म्हणून गुरूच्या हृदयांत आत्मानंद प्रगट होतो. गुरू व शिष्य आत्मस्वरूपांत एकरूप होऊन प्रेमानंद भोगितात. असा बंध मोक्षाचा गुरूशिष्याचा खेळ कल्पून सद्‌गुरू आपला आनंद आपणच भोगीत आहे. केवळ आपला प्रेमानंद भोगण्यासाठीच गुरूशिष्याची बोध परंपरा असा हा दत्तात्ररू गुरूचा बोध मार्ग प्रगट करण्याची आत्मस्वरूप प्राप्तीची पध्दत या जगांत सद्‌गुरूने प्रगट करून दाखविली. ॥२॥ 

<B>ब्रह्मानंदाची उघडसी खाणी ॥ दत्तासी निजप्रेमशिराणी ॥३॥</B>
सद्गुरूने ब्रह्मानंद भोगण्याची जणू खाणच असा अमाप प्रेमानंद प्रगट केला! ते असे की, गुरू पुरूष व शिष्य प्रकृति. असा पुरूष! जग व प्रकृतिरूपाने अनंत नामरूपात्मक असा तो परमात्मा प्रेम भोगण्यासाठी जगरूप झाला ही ब्रह्मानंद प्रेम भोगण्याची जणू खाणच आहे! अथवा ब्रह्माचे भव्य दार उघडले आहे! सद्‌गुरू बालमुकुंदाने मला असा ऐक्यानुभव दिल्याने निर्गुण व सगुण अभेद रूपच आहे. हे प्रत्ययास आल्याने या पंताला आत्मनिष्ठ शुध्द प्रेमप्राप्तीचा थोर लाभ झाला! ते प्रेम मी नित्य भोगतो! अशी गुरूकृपा अगाध आहे! ॥३॥


पद २५१०

<B>निरंजनीं किती हें सुख गमतें ॥ स्वरूपीं अंतर रमतें ॥धृ॥ </B>
लोकवस्तीत नसलेल्या या विजनांत, मायामलरहित शुध्द अशा आत्मस्वरूपा ठिकाणी किती तरी अमाप असे आत्मसुख भोगणे आवडते! नेहमी माझे मन तर, आपल्या आत्मानंदातच रमत राहते! ॥धृ. ॥ 

<B>नाहीं व्यवहार आनंदसागर ॥ चित्त किमपि श्रमतें ॥१॥ </B>
हा संसार, हे जग, हा देहव्यापार असा चाललेला हा दृश्य व्यवहार दिसत नाही. सर्वत्र केवळ ब्रह्मानंदाचा समुद्रच व्यापलेला दिसतो. सर्वत्र स्वस्वरूपच प्रत्ययास येते! त्यामूळे माझे चित्र जराही श्रमत नाही, तळमळत नाही. ते सदा शांतच राहते! ॥१॥  

<B>अखंड शांति सदा निश्चिति ॥ स्वरूपीं मन रंगतें ॥२॥ </B>
मी तर नित्य आत्मशांतीच भोगतो! माझी सदा चिंतारहित अशी शांत स्थिती राहते! व माझे मन स्वरूपांतच नित्य रंगून जाते! ॥२॥

<B>बालावधूत दत्त निरंजनीं ॥ प्रेमस्वरूप स्फुरतें ॥३॥</B>
माझ्या दत्तावतारी सद्‌गुरू बालमुकुंदाच्या मायामलरहित अशा आत्मस्वरूपांत असे माझ्या हृदयांत ते गुरूस्वरूप शुध्द प्रेमस्वरूपाने स्फुरण पावते! त्यामूळे मी नित्य गुरुप्रेमसुख भोगतो. ॥३॥


पद २५११

<B>विजनीं माहेर सुख भोगिलें ॥ भवसागर त्यागिलें ॥धृ॥</B>
मी संसाररूपी सासुरवाडी याचा त्याग केला. लोकवस्ती नसलेल्या अशा विजनांत झोपडीत राहावयांस येऊन, तेथे गुरूघर हेच भक्तांचे माहेरघर आहे, असे गुरू प्रेमसुख मी तेथे भोगिले! ॥ धृ. ॥ 

<B>विटलें भ्रतारा टेकलें परद्वारा ॥ परपुरुषीं रतलें ॥१॥ </B>
मी गुरूची शिष्या आहे. मी मायारूपी पतीस विटले! मला त्याच्या संगांत गोडी वाटली नाही म्हणून मी त्या मायापतिचा त्याग करून, परद्वारांत म्हणजे आत्मस्वरूपरूपी दारांत येऊन थडकले! तेथे आत्मघरांत परपुरूषासी मी रत झाले! म्हणजे परमात्मा अगर ब्रह्म ह्याच परपुरूषासी आपल्या आत्मभोग विलासांत मी गुंग झाले! ॥१॥  

<B>टाकुनी भुक्ति भोगिली मुक्ति ॥ निज स्वरूपीं रंगलें ॥२॥ </B>
भुक्ती म्हणजे शब्द, स्पर्श, रूप, रस व गंध ह्या क्षणिक पंचविषय भोग सुखांस व लौकिक सुखास टाकून, गुरुकृपे मी ब्रह्मस्थितिचा उपभोग घेतला! अशा प्रकारे मी माझ्या आत्मस्वरूपांत पूर्ण रंगून गेलो! ॥२॥

<B>दत्तावधूत प्रेमळ स्वरूप ॥ भक्तिभरें नटलें ॥३॥</B>
माझा परमात्मस्वरूप असा सद्गुरू बालमुकुंद आहे. त्याचे प्रेममय, भक्तांवर प्रेम प्रगट करणारे प्रेमळ स्वरूप आहे! त्या सद्‌गुरूची भजन-भक्ती करणे अशा भक्तीच्या बहाने ते स्वरूप बहरून, माझ्या हृदयांत प्रेमस्वरूपाने प्रगटून, चराचरी सर्वत्र जगरूपाने प्रेमानंद भोगण्यासाठी नटले गेले! व आपला प्रेमानंद आपणच भोगू लागले! याचा अनुभव घेऊन, गुरूशिष्याचे ऐक्य प्रेमसुख मी नित्य भोगतो! ॥३॥


पद २५१२

<B>निरंजनाची काय ही मौज ॥ कृतांत काळ गिळील सहज ॥धृ॥ </B>
निर्जन वनांत येऊन येथील मायामलरहित शुध्द आत्मस्वरूपाचा आनंद लुटण्याचा प्रेमखेळ अशी ही मौज मी माझ्या वाचेने काय वर्णन करू ? माझी अशी स्थिती झाली आहे की, जगाचा संहार करणारा काळ आहे, तर या काळासही आम्ही सहज ठार करून टाकू. गुरुकृपे आतां आम्हाला काळाची वा मरणाची मिती राहिली नाही. आम्हाला सर्वत्र स्वरूपच प्रत्ययाला येते. ॥धृ. ॥ 

<B>असत् जग हैं नाहीं जहालें ॥ जीवशिवाचें नाहीं काज ॥१॥ </B>
हे दिसणारे भासमात्र व खोटे जग हे स्वरूपांत झालेच नाही. आमच्या दृष्टीला जग दिसत नाही. तर मग मीच देह आहे," मीच कर्ता आहे व हे जग सत्य आहे", असे मानणारा हा जीव आहे. तसेच सृष्टी निर्माता ईश्वर आहे. तर या जीवाचे संसार कार्य व शिवाचे जगकार्य उरलेच नाही. हे सर्व मानलेले कल्पितच आहे. हे स्वरूपा ठिकाणी मूळीच नाही. ॥१॥  

<B>ज्ञानाज्ञान बालकहाणी ॥ बंधमोक्षाचें नुरलें व्याज ॥२॥ </B>
त्याचप्रमाणे ज्ञान म्हणजे ब्रह्मज्ञान व अज्ञान म्हणजे स्वरूप विसरून देही जे 'मीपण' स्फुरते तेच दृढ अज्ञान होय. तर हे ज्ञान व अज्ञान ही दोन्हीही लहान मुलाच्या गोष्टीप्रमाणे कल्पित खोटे आहेत. स्वरूप हे ज्ञानाज्ञानातीत शुध्द ज्ञान स्वरूप आहे. तसेच मायापाशांत अडकणेच बंध व या मायाबंधनातून मुक्त होणेच मोक्ष बंधच जर नाही तर मग मोक्ष कसा खरा असणार? तर बंध मानल्यानेच मोक्ष पाहिजे असे वाटले. स्वरूप हे बंध मोक्षातीत आहे. अशा ह्या कल्पित बंध मोक्षाचे निमित्त उरले नाही. मी नित्य मुक्तच आहे! ॥२॥ 

<B>दत्तावधूतार्ने भुलविलें ॥ प्रेमानंदाची ही मौज ॥३॥</B>
दत्तावतारी माझ्या सद्‌गुरू बालमुकुंदाने मला आपला चिद्विलास अथवा हा जग प्रेम विलास प्रगट करून प्रेमाने मोहित केले! मला प्रेम दिले! हीच प्रेमसुख भोगण्याची माझी मौज आहे! मी नित्य गुरुप्रेमरसाची गोडी चाखतो !


पद २५१३

<B>ब्रह्मगिरीवर आजी देखिला ॥ दत्त अविनाशी ॥धृ॥</B>
कर्डेगुद्दी या गावानजीकच्या डोंगरास जंबुगिरी अथवा ब्रह्मगिरी असे मी म्हणतो तेथे मला माझ्या सद्गुरू बालमुकुंदाची भेट झाली होती. तो प्रसंग आठवून, आजच आम्ही कांही भक्त मंडळीसह बाहेर विजनांत राहावयास आलो! तर तेथे भक्तासमवेत फिरावयास गेलो असतां, समोरच्या टेकडीकडे मी पाहिले असतां, मला त्या ब्रह्मगिरीवर तेथील त्या टेकडीवर शाश्वत स्वरूप दत्तात्रय असा दत्तावतारी बालमुकुंद गुरू मी पाहिला! त्या सगुण मूर्तीचे मला दर्शन घडले ॥धृ. ॥ 

<B>चार वेद सर्वे श्वान शोभती ॥ कल्पतरूतळवासी ॥१॥  </B>
ती दत्तस्वरूप बालमुकुंदाची मूर्ति अशी की, त्या दत्ताबरोबर ऋग्वेद, यजुर्वेद, सामवेद व अथर्व वेद हेच चारवेदरूपी कुत्रे मला शोभून दिसले! ती वेदसंपच अशी मूर्तीच होय. आणि ती दत्तमूर्ति औदुंबर हाच कल्पवृक्ष आहे, अशा त्या औदुंबराच्या झाडाच्या छायेखाली बसलेली, तेथे वास्तव्य करणारी दिसली! असा मला माझा बालमुकुंद गुरू तेथे दिसला! ॥१॥  

<B>एकानेकभाव गिळुनी ॥ डुलतो स्वानंदरासी ॥२॥ </B>
असा तो दत्तरूप बालमुकुंद गुरू एक व अनेक रूप अशा भेद भावनेस नष्ट करून, एकानेकविरहित एक असा परमात्माच व केवळ आत्मानंदाची रासच असा आत्मानंदमय, पूर्णानंदमय तो सद्‌गुरू आपल्या आत्मानंदात मस्त होऊन डुलत असतांना तेथे मला दिसला! असे बालमुकुंदाचे दर्शन घडले. ॥२॥ 

<B>देवभक्तस्वरूपीं खेळे ॥ दत्त निजप्रेमराशी ॥३॥</B>
आपला प्रेमानंद भोगण्यासाठी तो सद्‌गुरू आपल्या एकांगावर स्वतः देव भक्त असा द्वैतरूप होऊन, प्रेमाने खेळत आहे. तो दत्त बालमुकुंद म्हणजे आत्मनिष्ठ शुध्द प्रेमाची केवळ रासच, असा प्रेममय आहे! त्याच्या प्रेमरसाची गोडी मी नित्य चाखतो! ॥३॥


पद २५१४

<B>रंगातीत निजरंगी रंगुनी ॥ आत्मस्वरूपीं रमलों ॥धृ॥ </B>
गुरूच्या कृपेमुळे मी विषयानंदाच्या पलीकडील देहातीत अशा आत्मरंगात रंगून, माझ्या आत्मस्वरूपातच मी रममाण झालो! ॥ धृ. ॥

<B>सत्तास्फूर्ति विश्वस्थिति ॥ दृश्य द्रष्टा जाहलों ॥१॥ </B>
सत्ता स्फूर्ति म्हणजे सत्ताच ब्रह्माचे शिवरूप आहे. त्यांत उठणारी स्फूर्तीच शक्ती आहे. अशी शिव व शक्ति स्वरूप जगाची स्थिती आहे. असे शिवशक्ती स्वरूप जग मीच झालो आहे. माझ्या स्वरूपांत हे जग खेळत आहे. शिव निराळा, शक्ति निराळी, जग निराळे, मी निराळा असा माझ्या स्वरूपांत भेद नाही. तसेच दृश्य म्हणजे हे दिसणारे जग व त्या जगास पाहणारा, जाणणारा द्रष्टा म्हणजे साक्षी असा आत्मा. असा दृश्य व द्रष्टा द्वैतरूप मीच झालो आहे. ॥१॥  

<B>स्वानंदास्तव भोग्य भोक्ता ॥ भोगहि मीची जाहलों ॥२॥ </B>
आपला आत्मानंद भोगण्यासाठी... भोग्य म्हणजे ज्याचा उपभोग घ्यावयाचा ती वस्तू भोग्य-भोक्ता म्हणजे विषयभोग भोगणारा व भोग म्हणजे विषयभोग भोगण्याची क्रिया. असा भोग्य, भोक्ता व भोग या त्रिपुटीरूपाने मी स्वतः झालो आहे. ॥२॥

<B>द्वैताद्वैत सारुनी अवधूत ॥ दत्तभजनीं रतलों ॥३॥</B>
द्वैत म्हणजे हा दृश्य जग विलास. व अद्वैत म्हणजे द्वैत नसलेला असा आत्मा. तर असा द्वैत व अद्वैताचा भेद मानणे, अथवा जग निराळे, आत्मा निराळा मानणे हा भिन्नपणाचा मायाभ्रम बाजूला हटवून, द्वैत व अद्वैतातीत असे आत्मस्वरूप आहे, त्यात एकरूप होऊन, सर्वसंगरहित परमात्मस्वरूप अशा दत्तात्रय गुरूच्या भजनानंदांत रममाण होऊन, मी गुरुप्रेम सुख भोगू लागलो! ॥३॥

पद २५१५

<B>दत्ताविणें नाहीं कोठें कांहीं ॥धृ॥</B>
गुरुकृपे मला असा अनुभव आला की, तो दत्तपरमात्माच सर्वत्र व्याप्त आहे. तो एकटा एकच असा आंत बाहेर सर्वत्रच आहे. त्या दत्तस्वरूपा वांचून दुसरे काहीच नाही! ॥ धृ. ॥ 

<B>ब्रह्मसागरी विश्वविलास ॥ भोग निजठायीं ॥१॥</B>
ज्याप्रमाणे सागरांत पाण्याच्या लहरी सहज उसळतात व खेळून त्या सागरांतच लय पावतात. त्या लहरीत पाण्यांवाचून दुसरे कांहीच नसते. तसे त्या सर्वव्यापक अशा आत्मानंद सागरांत जगरूपी लहरी सहज स्फुरण पावून उसळते, खेळत व त्या आत्मसागरांत लय पावते! ती जग लहरी आत्मानंद सागराहून भिन्न नाही. हा जग विलासाचा प्रेमभोग आत्मस्वरूपा ठिकाणीच होतो. कारण प्रेमानंद भोगण्यासाठी तो दत्तपरमात्मा स्वतः जगरूप झाला आहे व आपला प्रेमानंद आपणच भोगीत आहे. तेथे दुजेपणा नाही. ॥१॥ 

<B>एकाकीं न सुख म्हणुनी ॥ भोग्य भोक्ता तोही ॥२॥ </B>
त्या दत्तप्रभूस एकपणांत आपला प्रेमानंद भोगतां येईना! म्हणून तो प्रेमानंद भोगण्यासाठी तो स्वतःच आपल्या एकांगावर ज्याचा उपभोग घ्यावयाचा ती वस्तू भोग्य व तिचा उपभोग घेणारा भोक्ता असा तो भोग्य व भोक्ता द्वैतरूप झाला आहे. ॥२॥ 

<B>प्रगट गुप्त प्रेमसरिता ॥ दत्तस्वानंदडोहीं ॥३॥</B>
ही गुरुप्रेमरूपी नदी उघडपणे वाहत जाऊन, त्या दत्तात्रय गुरूच्या आत्मानंद डोहामध्ये लय पावून, तेथे तिचा संगम होतो! ती एकरूपच होऊन जाते! तसे हे गुरुप्रेम गुरूभक्तच गुरुकृपे उघडपणे भोगतात. सामान्य जनांना हे शुध्द प्रेम भोगतां येत नाही. त्यांना ते गुप्तच राहते! हे जन मायामोहास खरे प्रेम समजून फसतात. खरा गुरूपुत्र शुध्द गुरू प्रेम भोगतो! बाकीच्या माया मोहित जनांना हे शुध्द गुरुप्रेम मिळत नाही. असे हे प्रेम गुरूच देऊ शकतो! देव सुध्दा हे प्रेम देण्यास समर्थ नाहीत. तो दन प्रभूच प्रेमस्वरूपाने सर्व जगभर कोंदाटला आहे! तोच गुरू शिष्य होऊन आपले प्रेम प्रगट असून गुप्त आहे व गुप्त असूनही ते प्रगट आहे. परमात्मस्वरूप हे प्रेममयच आहे. ते प्रेम जड व चैतन्यांत मूळचेच व्याप्त आहे! हे मी गुरुकृपे जाणून, अमाप असे गुरुप्रेमसुख भोगतो! ॥३॥


पद २५१६

<B>अहंममता अर्जुनी गुरुपदीं ॥ निश्चित मी जाहलों ॥धृ॥</B>
'मीच देह आहे, मीच कर्ता भोक्ता आहे, व ही माझी स्त्री, हा पुत्र, हा संसार, ही संपत्ती वगैरे ही सर्व माझी आहेत.' अशा अहंममतेस दश्वरूप सद्‌गुरू बालमुकुंदाच्या पायी अर्पण करून, मी चिंतारहित असा शांतच होऊन गेलो. ॥धृ. ॥ 

<B>तनुमनधनाशा टाकुनी ॥ शरण मी गेलों ॥ तैंचि जन्ममरणा मुकलों ॥१॥ </B>
तसेच शरीर, मन व संपत्ती ही माझी आहेत, तर यांची आसक्ती पूर्णपणे काढून, मी त्या सद्‌गुरूस अभिमानरहित होऊन शरण गेलो असतां, त्याचवेळी मी माझ्या जन्म मरणास मुकलो. गुरुकृपे मला जन्मणे व मरणे राहिले नाहीत. स्वस्वरूप प्राप्त झाल्याने जन्ममरण फेरा टळला! ॥१॥  

<B>होणें जाणें विसरुनी ॥ भावाभावातीत झालों ॥ नित्य निजस्वरूपीं रमलों ॥२॥</B>
होणे व जाणे म्हणजे ' आपणच ते ब्रह्म असल्याने कांही होणे नाही व कांही जाणे नाही. समजूत बदलणे आहे.' हे सर्व होणे, जाणे मी विसरून, 'भावाभावातीत' म्हणजे, 'भाव म्हणजे असणे व अभाव म्हणजे नसणे किंवा आहे व नाही ही दोन्ही स्फूर्तिपासून होतात. स्फूर्ति म्हणजे भासमात्र मायारूप. तर याच्या पलीकडील मायातीत पखा स्वरूपच मी होऊन गेलो! आणि अशा त्या पब्रह्म स्वरूपांत वा आपल्या आत्मस्वरूपांत मी रममाण झालो! ॥२॥ 

<B>सर्वहि होउनी सर्वातीत ॥ स्वयंसिद्ध उरलों ॥ प्रेम दत्तपदीं रमलों ॥३॥</B>
अशा प्रकारे मी सर्वच अथवा पूर्णच होऊन, सर्व जगाच्या पलीकडच्या 'स्वयंसिध्द' असा म्हणजे 'ज्याच्या सिध्दतेसाठी तर्काची अथवा प्रमाणांची आवश्यकता असत नाही, असा स्वतः सिध्द परमात्मस्वरूप मीच होऊन, सर्वाहून अलिप्त असा माझा मीच शिल्लक उरलो! अशी माझी सहज स्थिती झाली! आणि अशा स्थितीत जीवन्मुक्त झाल्यावरही त्या दत्तात्रय गुरूच्या चरणांपाशी राहून, त्याच्या चरणसेवेत, त्याच्या भजन- भक्तीत प्रेमाने मी रंगून गेलो! व त्या गुरूचे आत्मनिष्ठ शुध्द प्रेम प्राशन करून मी पूर्ण तृप्त झालो! ॥३॥


पद २५१७

<B>दत्त भक्ताभिमानी साचा रे ॥धृ॥</B>
आपला हा दत्तात्रय गुरू आपल्या भक्तांचा प्रेमाने स्वाभिमान बाळगणारा, भक्तांचा योगक्षेम भार वाहणारा असा खरा भक्ताभिमानी आहे रे! ॥ धृ. ॥ 

<B>द्वैताद्वैत परता अवधूत ॥ मिथ्या काळ कैंचा रे ॥१॥</B>
द्वैत म्हणजे दृश्य जगपसारा व अद्वैम म्हणजे द्वैत नसलेला आत्मा. तर असे हे द्वैत निराळे आहे, अद्वैत निराळे आहे, असा भेद मानणे, अशा भेदभावाच्या पलीकडचा ऐक्यरूप असा तो दत्तपरमात्मा आहे. अशा ठिकाणी हा खोटा कल्पित काळ तेथे कसा असू शकेल रे! हा काळ मायाकल्पीत आहे. सर्वत्र दत्तस्वरूपच आहे. आत्मदृष्टीने पाहू गेले असतां, काळ नाहीच! ॥१॥  

<B>सद्‌गुरुस्वरूप वानूं जातां ॥ खुंटती चारी वाचा रे ॥२॥ </B>
सर्व शक्तीचे अधिष्ठान असे परमात्म स्वरूप अगर ते दत्तगुरूचे स्वरूप याचे वर्णन होऊ शकले नाही. कारण ते स्वरूप वाचा मनातीत आहे. ॥२॥ 

<B>ब्रह्मानंदस्वरूप दत्त ॥ भजनीं नित्य नाचा रे ॥३॥</B>
अरे! आत्मानंद स्वरूपच असा दत्तगुरू आहे. तो साक्षात पखह्म स्वरूपच आहे! तर भक्तांनो! त्या दत्तात्रय गुरूच्या भजनानंदांत प्रेम भोगून, नित्य नाचा, खेळा, मौज करा रे! ॥३॥


पद २५१८

<B>अंतरीं दत्त बाहेरी दत्त ॥ जिकडे तिकडे माझा दत्त ॥धृ॥ </B>
सर्व दत्तमयच अशी माझी स्थिती गुरुकृपे झालेली आहे! माझ्या या देहांत, अंतःकरणात व बाहेर दृश्य जगांत असा जिकडे तिकडे सर्वत्र माझा परमात्म स्वरूप दत्तात्रय व गुरूच ओतप्रोत भरलेला दिसतो! ॥ धृ. ॥

<B>मार्गे दत्त पुढें दत्त ॥ अधउर्ध्व माझा दत्त ॥१॥</B>
तसेच माझ्या पाठीमागे माझा रक्षक असा दत्त्वच आहे. व माझ्या समोरही तो दत्तच आहे. आणि या पृथ्वीतलावर खाली व आकाशाच्या ही वर तो दत्तगुरूच व्यापलेला आहे. ॥१॥ 

<B>प्रवृत्ति दत्त निवृत्ति दत्त ॥ भावाभावातीत दत्त ॥२॥</B>
तसेच प्रवृत्ती म्हणजे मन, बुध्दि, इंद्रिये, जग, जन इत्यादि बाह्य वृत्ती किंवा बहिर्मुख वृत्तीरूपी हा संसार अशी ही प्रवृत्ती तो दत्त्वच झाला आहे. त्याचप्रमाणे निवृत्ति म्हणजे-संसारातील विषयांपासून ईश्वराकडे वळणे, मोक्षप्राप्तीचा मार्ग स्विकारणे अशी ही निवृत्तिसुध्दा तो दत्तच झाला आहे. आणि भाव म्हणजे असणे. अभाव म्हणजे नसणे. या आता आहे व नंतर नाही. अशा 'आहे नाही' या भासमात्र मायारूपासही व्यापून, त्याच्या पलीकडे मायातीत असा तो दत्तप्रभूच आहे. ॥२॥ 

<B>सद्गुरुशिष्य बालावधूत ॥ प्रेमानंदस्वरूप दत्त ॥३॥</B>
सद्गुरू व शिष्य अथवा देव भक्त असा द्वैतरूप, प्रेमानंद भोगण्यासाठीच आपण दत्तावतारी बालमुकुंद झाला आहे. तो दत्तच आहे. अशा प्रकारे आंत व बाहेर असा सर्वत्र दत्त्वच आहे. त्या वांचून अन्य कांहीच नाही! असा अनुभव घेऊन मी त्या दत्तगुरूचे प्रेमसुख नित्य भोगतो! ॥३॥


पद २५१९

<B>प्रेमळ सद्‌गुरु भेटतां मजला ॥ त्रिविधतापानल पूर्ण विझला ॥धृ॥</B>
आपल्या स्वरूपाची ओळख करून देणारा असा प्रेमळ सद्‌गुरू बालमुकुंद मला भेटला असतां, (१) "बाहेर व्याधिरूपाने आणि आंत राग द्वेषादिकांनी उत्पन्न होणारे" अध्यात्मिक (२) राजा चोर गज, व्याघ्र, सर्प भूतादिपासून उत्पन्न होणारे "अधिभोतिक' (३) शीत, वात, यक्ष, राक्षसादि पासून उत्पन्न होणारे "अधिदैविक" हे तीन ताप आहेत. हे ताप जीवाला संसारात त्रस्त करून सोडतात. गुरुकृपेमुळे हा तीन तापरूपी अग्नी पूर्ण विझला गेला! हे ताप शमल्यामूळे मला पूर्ण शांति मिळाली. ॥धृ.॥ 

<B>निजगुजखूण प्रगटितां कृपें ।॥ निजानंदाचा पूर लोटला ॥१॥</B>
सद्गुरूने आपल्या कृपेने गुह्य अशा आत्मस्वरूपाची ओळख उघड करून दाखविली असतां, माझ्या हृदयांत जणू आत्मानंदाचा महापूरच लोटला गेला! त्यांत मी स्नान करून, आत्मानंदमय होऊन गेलो! ॥१॥ 

<B>माझा मीपणा गिळुनी अवधूत ॥ विश्वरूपें सहज थाटला ॥२॥ </B>
मीच देह आहे व ही संपत्ती, स्त्री, पुत्र वगैरे माझी आहेत असा माझा देहाभिमान, त्या दत्तगुरूने नष्ट करून टाकिल्यामूळे तो सद्गुरू परमात्मा स्वाभाविकपणे प्रेमानंद भोगण्यासाठी जगरूपाने शोभायमान असा सुंदर सजला गेला! त्याच्या स्वरूपावांचून अन्य कांहीच नाही. माझा देहभाव नष्ट झाल्याने मी त्या सद्गुरू स्वरूपांत लय पावलो! त्याहून निराळा राहिलोच नाही. ॥२॥

<B>अनंत व्यवहार आनंदसागर ॥ आत्मभजनीं दत्त रमला ॥३॥</B>
असा सल्ला अनुभव आला वरूपात लया जगात या देहाकडून घडणारा व्यापार, अनंत जीवाकान घडणारा व्यवहार, उद्योगया जगातील अनेक प्रकारच्या अमर्याद अशा घडामोडी, अशा प्रकारे आयोग प्रमादीसात अनंतकोटी ब्रह्मांडाची उत्पति, स्थितिः लय इत्यादि अनंत व्यवहार साहजिकच चालतात." तर हा व्यवहार नसून चा केवळ आत्मानंदाचा सर्वव्दार कारण अथांग सागरच भरला आहे! सर्वत्र आत्माच विलसत आहे, याचा मला अनुभव आल्यामूळे स्वस्वरूपी रमणे हेच भजन आहे. तर अशा आत्मभजनांत हा पंत रममाण झाला! आणि गुरुप्रेम सुख भोगू लागला. सद्‌गुरु बालमुकुंदाच्या भेटीमुळे माझी अशी स्थिती झाली! म्हणून गुरूभेटीचे फार महत्व आहे! ॥३॥


पद २५२०

<B>शुद्ध प्रेमळ सद्गुरुस्वरूप ॥ पाहतां नुरती त्रिविध ताप ॥धृ॥ </B>
दत्तावतारी सद्‌गुरू बालमुकुंदाच्या कृपेमुळे शुध्द प्रेममय असे प्रेमळ आत्मस्वरूप याचे दर्शन घडले असतां, या संसारांतील दुःखद असे अध्यात्मिक, अधिभौतिक व अधिदैविक हे तीन प्रकारचे ताप शिल्लक उरत नाहीत. असा माझा अनुभव आहे. ॥धृ. ॥ 

<B>हृदयीं प्रगटतां सद्गुरुमूर्ति ॥ सहज निमाला संसृतिताप ॥१॥ </B>
माझ्या हृदयांत आत्मस्वरूप हीच सद्‌गुरूची प्रेमरूप मूर्ति प्रगट झाली असतां, अनायासे माझ्या या संसारांतील ताप म्हणजे दुःख, कष्ट, दगदग, संकटे वगैरेचा त्रास नाहींसाच झाला! ॥१॥  

<B>ब्रह्मात्मैक्यबोध वर्णितां ।॥ विश्वाभास रज्जूसर्प ॥२॥</B>
सद्‌गुरूने परमात्मा व जीवात्मा यांचे ऐक्य कसे आहे ? अशा ऐक्य प्राप्तीमूळे जसा अंधारांत दोरीवर सर्प भास होतो, तसा ब्रह्मस्वरूपावर अज्ञानामूळे जगभास झाला आहे. हे जग नसून ब्रह्मच आहे, हे मला अनुभवाने कळून चुकले. 
॥२॥

<B>दत्तपदीं अर्पितां मीपणा ॥ हृदयीं प्रगटलें प्रेम अमूप ॥३॥</B>
सद्गुरू दत्तात्रयांच्या पायांवर "मीच देह आहे" असा माझा देहाभिमान अर्पण केला असतां, माझ्या हृदयांत सद्‌गुरू अमर्याद असे प्रेम प्रगट झाले! त्या प्रेम प्राशनाने मी पूर्णपणे धुंद झालो! ॥३॥


पद २५२१

<B>भुक्ति मुक्ति विरति सांडुनी ॥ वरिली निजशांति ॥धृ॥ </B>
भुक्ति म्हणजे पंचविषयांचा क्षणिक सुखाचा उपभोग घेणे, लौकिक सुख भोगणे अशी मुक्ति व मुक्ति म्हणजे मोक्षसुख वा स्वरूप प्राप्तीचे सुख अशी मुक्ति आणि या भूक्ति व मुक्तीचे वैराग्य अथवा अनासक्ती. या सर्वाचा त्याग करून, मी आत्मशांतिचा स्विकार केला आहे! गुरुकृपे माझी आत्मशांति कधीही ढळत नाही. ॥धृ.॥ 

<B>द्रष्टा दृश्य विश्व आपण ॥ सहजानंदमुक्ति ॥१॥</B>
तसेच द्रष्टा म्हणजे पाहणारा असा साक्षी व हे दिसणारे दृश्य जग. असा द्रष्टा व दृश्य स्वस्वरूपाने मीच होऊन, आपल्या मूळच्या स्वाभाविक अशा प्रेमानंदाचा मी माझाच उपभोग घेतो! पण माझ्या ठिकाणी भोग्य व भोक्ता असा दुजेपणाचा मूळीच नाही. ॥१॥  

<B>अंतर्बाहा एकस्वरूप ॥ स्वयंज्ञानज्योति ॥२॥</B>
माझ्या या देहांत, हृदयांत व बाहेर दृश्य जगांत असे सर्वत्र एकटे एकच स्वरूप म्हणजे ब्रह्मज्ञानरूपी ज्योत अथवा आत्मज्योति असा आत्मा हाच देव विलसत आहे. तेथे दुसरे कांहीच नाही. हा अनुभव मला आला. ॥२॥ 

<B>दत्तावधूत भक्तजननी ॥ शुद्ध प्रेममूर्ति ॥३॥</B>
माझा सद्‌गुरू बालमुकुंद ही आपल्या भक्तांची प्रेमळ अशी आईच आहे! ती माऊली म्हणजे शुध्द प्रेममय अशी प्रेमाने घडलेली जणू प्रेमळ सगुण मूर्तीच आहे! तिच्या कृपाप्रसादाने मी स्वरूपी समरस होऊन, गुरुप्रेमसुख नित्य भोगतो !
 ॥३॥

पद २५२२

<B>प्रेमाचा अवतार ॥ गुरूचा ॥ प्रेमाचा अवतार ॥धृ॥</B>
गुरूच प्रेमाचा अवतार आहे! म्हणजे भक्तांबरोबर प्रेमानंद भोगण्यासाठी, भक्तकार्यासाठी, त्यांच्या रक्षणासाठी, तसेच जडमूढांचा उध्दार करण्यााठी, धर्म रक्षणासाठी, तो परमात्मा निर्गुणाचा सगुण झाला, या कलीयुगांत माझ्या दत्तावतारी बालमुकुंद गुरूचा असा प्रेमाचा अवतार झाला आहे! ॥ धृ. ॥ 

<B>निर्गुण मुळींचा सगुण जाहला ॥ करुणेचा सागर ॥१॥ </B>
तो सद्गुरू दयेचा, कृपेचा केवळ सागरच आहे! तो गुणरहित निराकार, निर्विकार असा मूळचा निर्गुण स्वरूप असतांना आपला प्रेमानंद भोगण्यासाठी तो सद्‌गुरू नाम, रूप, गुणसंपन्न असा मनुष्य देहधारी होऊन या जगांत अवतरला! ॥१॥  

<B>शिवशक्तिविलास विश्व ॥ दाविलें चराचर ॥२॥</B>
त्या सद्‌गुरूने आपल्या एकांगावर पुरूष व प्रकृतिची प्रेम क्रीडा असे हे चैतन्य व जडयुक्त जग दाखविले. म्हणजे तो स्वतःच प्रेम भोगण्यासाठी जगरूप झाला व आपला प्रेमानंद आपणच भोगू लागला! ॥२॥

<B>दत्तावधूत प्रेमळ माता ॥ संतांचें माहेर ॥३॥</B>
तो दत्तावतारी माझा सद्‌गुरू बालमुकुंद आपल्या भक्ताची प्रेमळ आईच आहे. तो सद्‌गुरू म्हणजे संत सज्जनांचे, भक्तांचे, प्रेमानंद भोगण्याचे, आत्मानुभवाचे, आत्मविश्रांतीचे केवळ स्थानच असे माहेरघरच आहे! असा गुरूचा प्रेमाचा अवतार आहे. अशा त्या प्रेमळ सद्गुरूचे प्रेमसुख मी नित्य भोगीत असतो! ॥३॥


पद २५२३

<B>गगन गाळुनी मीपणा गिळुनी ॥ सद्‌गुरु भेटला ॥धृ॥</B>
सद्गुरू बालमुकुंदाच्या कृपेने "मीच देह आहे, मीच कर्ता भोक्ता आहे", असा देहाभिमान नष्ट करून, या भूताकाशास वगळून त्याच्यावर चढाव करून, हे आकाश ज्याच्या पोटांत आहे, असा सर्वव्यापक थोर आत्मा हाच सद्‌गुरू मला भेटला! असे मला आत्मदर्शन घडले! ॥धृ. ॥ 

<B>अर्धनारीनटेश्वरशंकर ॥ स्वरूपीं भेद अटला ॥१॥ </B>
प्रकृति व पुरूषरूपाने या जगांत नटलेला असा भगवान सद्गुरू शंकर, याच्या स्वरूपा ठिकाणी म्हणजे आत्मस्वरूपांत जग निराळे, तो परमात्मा निराळा, हा भेदभाव लय पावला! तो भेदच अभेद रूप झाल्यामूळे सर्वत्र स्वरूपच संचले गेले! ॥१॥  

<B>सत्तास्फूर्ति विलसतें रूप ॥ सदाशिव नटला ॥२॥ </B>
ते आत्मस्वरूपच प्रेमानंद भोगण्यासाठी "सत्ता स्फूर्ति" रूपाने म्हणजे, सत्ताच ब्रह्माचे शिवरूप होय. त्यात उठणारी स्फूर्ति हीच शक्ती आहे. तर अशा शिवशक्तिरूपाने जगरूप झालेला असा तो परमात्मा शंकरच सजला. ॥२॥ 

<B>बालावधूत दत्तसद्गुरु ॥ प्रेमानंदें थाटला ॥३॥</B>
माझा बालमुकुंद गुरू हाच दत्तात्रय गुरू आहे. तोच सर्वत्र आहे. याचा मी अनुभव घेतल्यामूळे, आंत बाहेर असा सर्वत्र प्रेमानंदच थाटला. त्यामूळे ते गुरुप्रेमसुख मी नित्य भोगितो! ॥३॥


पद २५२४

<B>पहा रे विश्व सद्‌गुरुभक्ति ॥धृ॥ </B>
अरे, हे गुरुपुत्रा! हे बघ! जग हीच सद्‌गुरूची भक्ती आहे. म्हणजे हे संपूर्ण जग आपल्या आत्मस्वरूपांत खेळते! या जगांत अनंत प्राणीमात्रां कडून अनंत व्यवहार घडतात. तर असे हे व्यवहार हीच सद्‌गुरू आत्मारामाची भक्ती होय. असे हे सद्‌गुरू स्वरूपच प्रेम भोगण्यसाठी जगरूप झाले आहे! आत्मा हाच गुरू व जग हेच शिष्य रूप आहे. हे गुरू व शिष्य सदा ऐक्यरूपच आहेत. हे जग त्या स्वरूपाहून भिन्न नाही. ॥ धृ. ॥ 

<B>शंकर सत्ता स्फूर्ति शक्ति ॥ अखंड आत्मरति ॥१॥</B>
अरे! भगवान शंकर हीच सत्ता अथवा पुरूष आहे. त्या भगवंताचे सहज स्फुरण हीच त्या पुरूषाची शक्ति आहे. असे सत्ता स्फूर्ति रूप अथवा पुरूष प्रकृतिरूप हे जग आहे. सत्ता स्फूर्ति सदा ऐक्यरूपच आहे. सत्ता व शक्तीस वेगळे करितां येत नाही. फूल व त्याचा सुगंध, साखर व गोडी, माती व घट याप्रमाणे ती सदा ऐक्यरूपच आहेतू ही सत्तास्फूर्तिच सद्गुरूची चिन्मय मूर्ति आहे. सत्ता म्हणजे असणे, स्फूर्ति म्हणजे दिसणे (भास) ॥१॥  

<B>द्रष्टा दृश्य सद्‌गुरु शिष्य ॥ ब्रह्मात्मैक्य- स्थिति ॥२॥</B>
द्रष्टा म्हणजे पाहणारा साक्षी आत्मा व दृश्य म्हणजे हे दिसणारे जग. तर द्रष्टा हा आत्माच सद्गुरू आहे व हे दृश्य जग हाच त्याचा शिष्य आहे. अशी गुरू शिष्याची अभिन्न जोडी आहे. तो सद्‌गुरूच शिष्य झाला आहे. आपणच गुरू व आपणच शिष्य झाला आहे. त्यांची ब्रह्मात्मैक्य स्थिती आहे. म्हणजे, जीवात्मा हाच शिष्य व परमात्मा हाच सद्‌गुरू यांचे ऐक्य असणे, अशी समरस स्थिती आहे. ॥२॥

<B>दत्तावधूतचरणीं पडतां ॥ सहज प्रेमस्फूर्ति ॥३॥</B>
मी सद्‌गुरू दत्तात्रयाच्या पायांवर मस्तक ठेवून, त्याच्या पाया पडलो असतां, त्याच्या कृपेने मला ऐक्यानुभव बाणला! त्यामूळे माझ्या हृदयांत नित्य गुरुप्रेम स्फुरण पावते! त्या गुरुरसाची गोडी मी नित्य चाखतो! ॥३॥


पद २५२५

<B>आत्मानंदभोगास्तव ॥ द्रष्टा दृश्य जाहलों ॥धृ॥</B>
मी मूळचा एकटा एकच असा ब्रह्मस्वरूपच आहे. मला माझ्या एकपणांत प्रेमानंद भोगतां येईना! म्हणून त्या ब्रह्मानंदाचा उपभोग घेण्यासाठी द्रष्टा म्हणजे पाहणारा, जाणणारा व दृश्य म्हणजे हे दिसणारे जग. असा द्रष्टा व दृश्य रूप द्वैतरूप मी स्वतःच झालो आहे! माझ्यावांचून अन्य कांहीच नाही. ॥धृ. ॥ 

<B>पाहूं जातां दृश्य दिसे ॥ न पाहतां द्रष्टा असे ॥ दोनी गिळुनी सम्मरसें ।॥ स्वयंब्रह्म उरलों ॥१॥</B>
खरे पाहू गेले असतां, हे दृश्य जग प्रत्यक्ष दिसते. खरे वाटते. परंतु, या जगांकडे जर पाहिले नाही, दृष्टी ऊर्ध्व केली तर, मूळ द्रष्टा असा आत्माच आहे, असा अनुभव येतो. तर असे हे द्रष्टा व दृश्य हे दोन्हीभाव स्वरूपी लय करून, ऐक्यभावाने अथवा समरस स्थितीने मीच स्वतः सिध्द असा आत्मस्वरूपाने सर्वाहून अलिप्त असा उरलो! ॥१॥  

<B>आहेनाहींपणा गिळुनी ॥ भेदाभेदभाव गाळुनी ॥ ऐक्यभावासीहि वाळुनी ॥ स्वस्वरूपीं रमलों ॥२॥</B>
मी अलिप्तपणे असा उरलो की, आतां आहे व नंतर नाही अशा नित्य बदणाऱ्या भासमात्र मायारूपास नाहींसे करून, व भेद मानणे व मेद नसणे अशा भिन्न व अभिन्न मनोवृत्तीस बगळून, आणि हा जीवभाव ब्रह्मस्वरूपी समरस झाला, अशा समरस स्थितिचा भाव सुध्दा परतवून, याच्याही पलीकडे, शब्दातीत, वाचामनातीत अशा आपल्यामुळे आत्मस्वरूपांतच मी रममाण झालो. ॥२॥ 

<B>ब्रह्मानंद बालावधूत ॥ सत्यज्ञानानंत दत्त ॥ ऐक्य स्वरूपीं देव भक्त ॥ निजरंगी रंगलों ॥३॥</B>
आत्मानंद स्वरूप अथवा निर्विषयानंद स्वरूप असा प्रत्यक्ष ब्रह्मानंद स्वरूपच माझा सद्गुरू बालमुकुंद आहे! त्याचप्रमाणे सत्यस्वरूप, ज्ञानस्वरूप व अनंत म्हणजे ज्याचा तपास लावितां येत नाही असा अमर्याद स्वरूप. अशा ह्या तिन्ही लक्षणांनी युक्त असा परमात्मा दत्तात्रय गुरू आहे. असा दत्तस्वरूप माझा सद्‌गुरू बालमुकुंद आहे. अशा त्याच्या ब्रह्मस्वरूपांतच असा तो सद्‌गुरू स्वतः प्रेमानंद भोगण्यासाठी देव व भक्त अथवा गुरू व शिष्य असा द्वैतरूप होऊन आपला प्रेमाआपणच भोगीत आहे! मी त्याच्या स्वरूपाहून निराळा राहिलो नाही. हे मी गुरुकृपे अनुभवाने जाणून, माझ्या आत्मभोग विलासांत पूर्ण रंगून गेलो. गुरुप्रेमसुख नित्य भोगू लागलो! ॥३॥


पद २५२६

<B>आजी मी जन्मासी मुकलों ॥ सद्‌गुरुभजनासी विकलों ॥धृ॥</B>
मी सद्‌गुरूस शरण जाऊन, त्या दत्तात्रय गुरूच्या भजन भक्तीत रंगून, त्याच्या पूर्ण आधीन झालो असतां, आजच या संसारांतील दुःखद असे जन्म व मरण मला राहिले नाही. याच जन्मांत माझे नरजन्माचे सार्थक झाले! म्हणजे मला गुरुकृपे आत्मस्वरूपाची प्राप्ति झाली! स्वस्वरूप प्रत्ययास आल्यामूळे जन्म मरण फेरा टळला. ॥ धृ. ॥ 

<B>मृत्युग्रास विश्व पाहुनी ॥ सत्संगा सोकलों ॥१॥</B>
मी याच जन्मांत असा मुक्त झालो की, हे जग काळाच्या मूळांतील घास, असे काळाचे भक्ष्य आहे! ते नाशवंतच आहे! या जगांत नित्य असंख्य प्राणी मृत्युमूळी पडतात! हा आपला देहही नाशवंतच आहे. हे मी पाहून, मला वैराग्य प्राप्त झाले! व परमार्थ प्राप्तीसाठी संत सज्जनांच्या संगतीत रमलो! ॥१॥  

<B>दुःखद संसृति जाणुनी सत्वर ॥ गुरुद्वारीं ठाकलों ॥२॥ </B>
तसेच या संसारात जन्मल्यापासून मरेपर्यत या संसारातील कष्ट, दगदग, संकटे, व्याधि, त्रास वगैरेनी मी दुःखी झालो! असा हा संसार दुःखमय आहे. या संसारात तीळभरही शांति मिळत नाही. याचा अनुभव घेऊन मी लवकरच सावध होऊन, गुरूला शरण जाण्यासाठी, आत्मशांति मिळावी म्हणून त्याच्या अंगणांत जाऊन उभा राहिलो, असतां ॥२॥ 

<B>ब्रह्मानंद दत्तकृपेनें ॥ भेदभावा चुकलों ॥३॥</B>
त्या दत्तात्रय गुरूच्या कृपेने मला ब्रह्मानंदाची प्राप्ती झाली! त्यामूळे 'मी निराळा, तू निराळा' हा जीव निराळा, ब्रह्म निराळे, अशा भिन्नपणाच्या मायिक भावनेचा मार्ग आपोआपच सुटला! सर्वत्र मला आत्मप्रत्यय आला. असा मी जन्मांतच गुरुकृपे मुक्त होऊन, जन्ममरणरहित होऊन, सद्गुरूचे प्रेमसुख नित्य भोगतो! ॥३॥


पद २५२७

<B>बहु प्रेमळ सद्‌गुरुदत्त ॥ अंतर्बाह्य तोचि नांदत ॥धृ॥</B>
प्रेममय अंतःकरणाचा असा अति प्रेमळ माझा सद्गुरू दत्तात्रय आहे.! तो दत्तपरमात्माच माझ्या या देहांत, हृदयांत व बाहेर दृश्य जगांत असा सर्वत्र आनंदाने वास्तव्य करून राहतो. तो एकटा एकच असा सर्वत्र व्याप्त आहे. त्याच्यावाचून अन्य काहीच नाही. ॥धृ. ॥ 

<B>भक्ति सुखा उभविला भक्त ॥ आपुल्या भजनीं आपण रमत ॥१॥ </B>
परंतु, भक्तिपासून मिळणाऱ्या प्रेमानंदाचा उपभोग घेण्यासाठी, त्याने आपल्या चैतन्य शक्तीने भक्तीची उत्पनि केली. आणि असा आपणच गुरू व आपणच शिष्य भक्त होऊन, आपल्या भजन भक्तीत आपणच रमत आहे! असे भक्ति सुख आपणच भोगीत आहे. पण त्याच्या स्वरूपी दुजपणाची वार्ता नाही. ॥१॥  

<B>शुद्ध स्वरूपीं भोग न म्हणुनी ॥ झाला आपणचि देवभक्त ॥२॥ </B>
पण, तो परमात्मा असा द्वैतरूप कां झाला ? तर मायामलरहित अशा शुध्द आपल्या आत्मस्वरूपा ठिकाणी, आपल्या एकपणांत आपला उपभोग घेतां येईना म्हणूनच तो स्वतःच देव व भक्त, अथवा गुरू व शिष्य असा द्वैतरूप झाला! आपला प्रेमानंद आपणच भोगू लागला! हा त्या प्रभूचा प्रेमविलास आहे. ॥२॥ 

<B>बालावधूत प्रेमळ सद्गुरु ॥ दत्तप्रेमानंदें मस्त ॥३॥</B>
सद्‌गुरु बालमुकुंद हाच दत्तगुरू आहे. तो आपल्या भक्तांवर नित्य प्रेम करणारा असा बहु प्रेमळ आहे! हे मी त्याच्या कृपानुग्रहाने जाणून, त्या दत्तात्रय गुरूचे प्रेमसुख भोगण्यांत धुंद झालो आहे! ॥३॥


पद २५२८

<B>अभिमान समूळ टाकूं रे ॥ सद्‌गुरुद्वारीं ठाकूं रे ॥धृ॥ </B>
हे गुरुपुत्रा! "मीच देह आहे, मीच कर्ता आहे," असा देहाभिमान याचा मुळासकट आम्ही त्याग करू रे! आणि सद्‌गुरूचे द्वारी म्हणजे मनाच्या मूळाशी आत्मस्वरूपाच्या अंगणांत जाऊन तेथे उभे राहू रे! ॥धृ. ॥ 

<B>सदसतासी न भिडूं रे ॥ स्वरूपसागरीं बुडूं रे ॥ बंधमोक्षासी न आडूं रे ॥ प्रेमानंदें वाहूं रे ॥१॥</B>
तसेच सत्य व असत्य किंवा अद्वैत व द्वैत यांच्या भेदाची आम्ही भीड धरणार नाही. यांत मिळून जाणार नाही. तर, आम्ही आत्मस्वरूपरूपी समुद्रांत बुडून एकरूपच होऊन जाऊ रे! व मायापाशांत अडकणे हा बंध आहे, आणि या मायाबंधनांतून सुटणे हा मोक्ष आहे, हे असे बंध व मोक्ष कल्पिलेले, मानलेले आहेत. स्वरूपा ठिकाणी यांची वार्ताहि नाही तर अशा कल्पित बंध मोक्षाचा आम्ही प्रतिबंध होऊ देणार नाही रे! तर स्वरूपा ठिकाणी रमून, त्या स्वरूप प्राप्तीचे प्रेम याची आम्ही उन्नती करू! सर्वत्र प्रेमाचा फैलाव करू! अमर्याद असे प्रेम आम्ही भोगू रे! ॥१॥  

<B>द्रष्टादृश्यैक्य करूं रे ॥ मिथ्याभेदा मारूं रे ॥ संसृति परती सारूं रे ॥ गुरुखूण ध्यानीं धरूं रे ॥२॥ </B>
पाहणारा साक्षी असा आत्मा द्रष्टा व हे दिसणारे दृश्य जग यांचे आम्ही ऐक्य करू! जगहि ब्रह्मच आहे, अशी अभेद स्थिती आम्ही प्राप्त करून घेऊ रे! आणि "मी वेगळा, तू वेगळा", "जग निराळे, ब्रह्म निराळे" अशा भिन्नपणचा खोटा मायिक भेदभाव, हा मायाभ्रम याला आम्ही नष्ट करून टाकूं रे! संसृति म्हणजे हे भासमात्र जग, हा खोटा संसार, या देहाचा व्यापार, अशा संसारास आम्ही परतवून बाजूस सारू त्याच्या मोहपाशांत आम्ही अडकणार नाही व गुरूने दिलेली आत्मस्वरूपाची ओळख ध्यानांत ठेवू! त्या आत्मस्वरूपास आम्ही विसरणार नाही. ॥२॥ 

<B>ब्रह्मरूपें विश्व पाहूं रे ॥ चिद्विलासीं सदा राहूं रे ॥ संतपद शिरीं वाहूं रे ॥ प्रेमानंदें दत्त गाउं रे ॥३॥</B>
हे दिसणारे दृश्य जग ब्रह्मच आहे, अशा दृष्टीने आम्ही जगांकडे पाहूं रे! आणि चैतन्य शक्तीचा जगरूपी प्रेम खेळ आहे, यास चिद्विलास म्हणतात. तर अशा या जगांत आम्ही सदा आनंदाने राहू रे! तसेच संत सज्जनांच्या चरण पादुका आम्ही आमच्या मस्तकांवर धारण करू! त्यांचा भार शिरावर घेऊ! असे संतांना, भक्तांना पूज्य मानू रे! शिवाय प्रेमाने व आनंदाने दत्तत्रय गुरूचे भजन करू! त्याचे गुणगान गाऊं! आणि सद्‌गुरूचे आत्मनिष्ठ शुध्द प्रेम भोगू रे! सद्‌गुरूच्या कृपेने आम्ही वागू! व अनुभव घेऊन प्रेम भोगू !॥३॥


पद २५२९

<B>गूढ सद्‌गुरु वामना ॥ त्रिपद भूमी दान घेउनी शांति देसी मना ॥धृ॥</B>
मन व बुध्दीस आकलन न होणारे असे गुह्य परमात्म स्वरूप आहे. अशा परमात्म स्वरूप हे वामना! तू बळीराजाकडे जाऊन, त्याकडून तीन पाऊले भूमिदान मागून, तू त्या राजाचे राज्य, तनु, मन, धन सर्व हरण करून त्या राजाच्या मनाला आत्मशांति दिलीस! त्याचा उध्दार करून, त्याचा नित्य तू द्वाररक्षक झालास! असा भगवंताचा पाचवा वामन अवतार झाला ॥धृ॥

<B>बालावधूतरूपें प्रगटुनी ॥ हरिसी तनु मन धना ॥१॥ 

<B>हे भगवंता! तू भक्तांच्या कल्याणासाठी सद्‌गुरू बालमुकुंद रूपाने प्रगटून, निर्गुणाचा सगुण देहधारी होऊन, आपल्या भक्तांची सर्व आसक्ती काढून टाकितोस. ॥१॥  

<B>सच्चिदानंदस्वरूपज्ञानें ॥ वारिसी सर्व कामना ॥२॥</B>
त्याचप्रमाणे सत्य स्वरूप, ज्ञानस्वरूप व आनंद स्वरूप या तिन्ही लक्षणांनी युक्त अशा ब्रह्मस्वरूप प्राप्तीच्या ज्ञानाने भक्तांच्या सर्व इच्छा निवारण करितोस. त्या नाहीशा करून त्यांना तू निरिच्छ करितोस! ॥२॥

<B>अखंडैक्य देव भक्त ॥ नाहीं ठाव नमना ॥ ३॥</B>
देव व भक्त हे भिन नसून, ते नित्य ऐक्यरूपच आहेत, असा समरसानुभव देऊन, नमन करण्यास ठिकाण ऊरू देत नाहीस. त्रिपुटीरहित एकटे एकच असे स्वरूप असल्याने, अशा एकपणांत कोणी कोणास वंदन करावे! असा दुजाभाव तू नष्ट करितोस. अशा भक्तांना ऐक्यानुभव देतोस. ॥३॥ 

<B>प्रेमानंदें नित्य भजतों ॥ दत्त द्वैतदमना ॥४॥</B>
भासमात्र अशा द्वैताचा अगर या मायारूपाचा नाश करणाऱ्या अशा ह्या परमात्मस्वरूप सद्‌गुरू बालमुकुंदास हा पंत नित्य प्रेमाने व आनंदाने भजतो! अशा प्रकारे त्याच्या भजन भक्तीत तल्लीन होऊन, गुरुप्रेमसुख नित्य भोगतो! ॥४॥


पद २५३०

<B>दत्तपदीं राहूया ॥ श्रीदत्तमूर्ति पाहूया ॥ विषम दुःख साहूया ॥ सद्‌गुरूसी गाऊंया ॥धृ॥</B>
चला! आपण सद्गुरू दत्तात्रयाची सगुण मूर्ति पाहू या! आणि त्या सद्‌गुरू दत्तात्रयाच्या पायापाशी आश्रय करून, तेथे राहू या! हा संसार विषम आहे. म्हणजे नित्य बदलणारा व त्रास देणारे दुःख आपण सहन करू या! ॥ धृ. ॥ 

<B>सुख दुःख सांडूंया ब्रह्मानंद मांडूंया ॥ द्वैत समूळ खंडूंया ॥ भववैरी दंडूंया ॥१॥ </B>
सुख व दुःख भोगणे, हा मनाचा धर्म आहे. या संसारात सुख गेले की, दुःख येते. असे सुखामागे दुःख व दुःखामागे सुखच येतच असते! हे सुख व दुःख मनाने कल्पिलेले खोटेच आहेत. या संसारांतील क्षणभर वाटणारे सुख शेवटी दुःखच देणारे आहे. सुख तेहि दुःखच आहे. अशा ह्या खोट्या सुखःदुखाचा आपण त्याग करूं या! व त्या ऐवजी अखंड सुख भोगण्यासाठी गुरुकृपेने ब्रह्मानंद प्रगट करूं या! तसेच द्वैत म्हणजे 'मी व तू 'हा द्वैतभाव अगर भेद मानणे, असे हे द्वैत मुळासकटच तोडून टाकूं या! त्याचप्रमाणे दुःखद असे जन्ममरण देणाऱ्या संसाररूपी शत्रूस आपण शिक्षा करून, त्यास पिटाळून लावू या! ॥१॥ 

<B>अंतर्दृष्टी करूंया ॥ मिथ्याभिमान मारूंया ॥ दृश्य सर्व वारूंया ॥ ब्रह्मानंदें भरूंया ॥२॥</B>
आपण ही अधोमूळाने राहणारी बाह्य दृष्टि परतवून, ऊर्ध्व दृष्टि किंवा दिव्य दृष्टी प्राप्त करून घेऊ या! तसेच "मीच देह आहे" असे मानणारा हा खोटा देहाभिमान याला ठार करू या! व हे दिसणारे खोटे भासमात्र सर्व दृश्य जग नाहीसे करून, म्हणजे हे जग ब्रह्मस्वरूपच आहे, असे अनुभवून, संपूर्ण जग ब्रह्मानंदाने भरून टाकूं या ॥२॥ 

<B>बालावधूत ध्याऊंया ॥ दत्तपदासी जाऊंया ॥ प्रेमामृतें न्हाऊंया ॥ प्रेमसागरीं पोहूंया ॥३॥</B>
अशा प्रकारे आपण ब्रह्ममय होऊन, दत्तावतारी सद्गुरू बालमुकुंदाचे ध्यान करू या! तसेच आपण त्या दत्तात्रयाच्या स्वरूपा ठिकाणी, त्या अधिष्ठानी जाऊ या! आणि गुरुप्रेमरूपी अमृताने अंघोळ करून त्या प्रेमाने ओलेचिंब होऊ या! व त्यासाठी आपण प्रेममय अशा स्वरूप सागरांत आनंदाने पोहूं! असा विहार करू या! असे अमाप प्रेम भोगूं या! तर भक्तांनो! माझ्या बरोबर चला. ॥३॥

पद २५३१

<B>भजनाविणें तळमळतो ॥ भक्त ॥ गुरुपदीं लोळतो ॥धृ॥ </B>
जो खरा गुरूचा भक्त असतो, तो भक्त आपल्या गुरूच्या उत्सव समारंभामध्ये भजन भक्तीवांचून तळमळतो! आपल्याकडून गुरूची सेवा, त्याचे भजन, त्याची भक्ती घडावी म्हणून तो भक्त त्यासाठी आतूर होऊन सद्गुरू दत्तावतारी बालमुकुंदाच्या पायांवर लोटांगण घालतो ॥धृ॥

<B>उत्साह उत्सव सद्‌गुरु तूंचि ॥ प्रेमभरें खेळतो ॥१॥ </B>
असा भक्त आपल्या हृदयांत आनंदाने उल्हासित होऊन, सद्गुरूच्या स्मरणार्थ केलेला उत्सव समारंभ व माझ्या मनांतील उत्साह अशा दोन्ही रूपाने "हे सद्‌गुरू, तूच नटला आहेस." असा अनुभव घेऊन, प्रेमभराने बहरून, उत्सवांत भजनानंदांत प्रेमाने खेळतो! नाचतो. ॥१॥  

<B>भक्त भक्ति स्वयंदेव ॥ सत्सूर्य उजळतो . ॥२॥ </B>
तसेच प्रेमानंद भोगण्यासाठी तो स्वतः सिध्द असा देव अगर तो आत्माराम भक्त व त्याची भक्ती असा द्वैतरूप झाला आहे, हे तो भक्त जाणून घेतो. त्याच्या हृदयांत आत्मा हाच सूर्य प्रकाशित होतो! असा त्या भक्ताला अनुभव येतो. ॥२॥ 

<B>देई शांति भजनप्रीति ॥ दत्त प्रेमें मिळतो ॥३॥</B>
अशा भक्तांना तो दत्तगुरू आत्मशांति देऊन, त्यांच्या ठिकाणी भजन भक्तीची आवड उत्पन्न करून, तो दत्त गुरू अशा भक्तांना प्रेमाने भेटतो! त्यामूळे तो भक्त गुरूचे प्रेमसुख भोगतो! यालाच खरा गुरूभक्त म्हणावे! ॥३॥


पद २५३२

<B>खोट्या संसारा ॥ भुलसी व्यर्थ कां पामरा ॥धृ॥</B>
हे मायिक क्षुद्र हीन अशा प्राण्या! तूं या खोट्या भासमात्र, क्षणभंगुर अशा संसारास, या जगांस व्यर्थ कां मोहित होतोस ? ॥धृ. ॥ 

<B>आलों कोठुनी जातों कोठें ।॥ नेणसीं स्थिति नरा ॥१॥ </B>
अरे, हे मानवा! जरा विचार कर. की, मी येथे या पृथ्वीतलावर कोठून आलो ? ते स्थान कोणते आहे ? आणि येथे जगात काही काळ राहून आलो ? ते स्थान कोणते आहे ? आणि तेथे जगांत कांही काळ राहून, आयुष्य समाप्त झाल्यावर तू कोठे जातोस ? हे तू जाणत नाहीस. तुझी मूळ स्वरूप स्थिती तू सपशेल विसरलास. इतका तूं या खोट्या संसारात गर्क झाला आहेस! ॥१॥  

<B>क्षणिक स्थिति नाहीं निश्चिति ॥ जाईं परावरा ॥२॥</B>
या संसाराची, तुझ्या या देहाची अशा ह्या भासमात्राची स्थिती क्षणभर दिसून, क्षणांतच नाश पावणारी अशी ही संसार स्थिती क्षणभंगुर आहे. तुला या संसारांत जराही शांति मिळत नाही. नेहमी चित्तात तळमळ व चिंताच असते! तर तू गुरुकृपे परावाचेच्या पलीकडील, चौदेहातीत असे तुझे निजरूप अथव पखह्म स्वरूप आहे, तिथे जा. तरच तुला आत्मशांति मिळेल! ॥२॥ 

<B>निरभिमानें दत्तावधूत ॥ गाईं परात्परा ॥३॥</B>
या प्राप्तिसाठी तू देहाभिमान रहित होऊन, हा देहाभिमान टाकून, परावाचेच्या पलीकडील केवळ पब्रह्म स्वरूप अशा सद्‌गुरूची तू भजन भक्ती, स्तुति कर! म्हणजे मग तो सद्गुरू तुला या मायामोहातून सोडवून, स्वस्वरूपाची ओळख करून देईल. मग तू आत्मसुखी होऊन, गुरुप्रेमसुख नित्य भोगशील. ॥३॥


पद २५३३

<B>भक्तकाजा श्रमतो ॥ सद्गुरु ॥ भक्तभजनीं रमतो ॥धृ॥ </B>
सद्गुरू दत्तात्रय हा आपल्या भक्तांच्या कल्याणासाठी, त्यांचे कार्य करण्यासाठी, त्यांचे मनोरथ पूर्ण करण्यासाठी, त्यांच्या उध्दारासाठी, त्याचा योगक्षेमभार वाहाण्यासाठी सारखा कष्ट करीतच असतो! असा तो प्रेमळ आहे! आणि आपल्या भक्तजनांच्या भजनांत प्रेमानंदाने रमतो! प्रेमसुख भोगतो! ॥ धृ. ॥

<B>प्रेमळ जननी भक्ताची तो ॥ सतत पायीं ठेवितो ॥१॥ </B>
तो सद्‌गुरू म्हणजे आपल्या भक्तांवर प्रेम करणारी प्रेममय अंतःकरणाची आईच आहे! तो सद्‌गुरू आपल्या भक्तांना आपल्या चरणापाशी सतत आश्रयास ठेवितो. त्यांना आश्रय देतो! असा तो कृपाळू आहे! ॥१॥  

<B>आपुला म्हणवुनी आत्मस्वरूपीं ॥ स्वानंद देतो ॥२॥ </B>
त्या भक्तांस आपुलकीने आपला म्हणवून म्हणजे, हे बाळा! तू आता माझा पुत्र झालास! तुझी सर्व जबाबदारी मी माझ्या शिरावर घेतली आहे! तू शांत रहा! असा आशीर्वाद देऊन, आत्मस्वरूपांत रमवून, त्यास आत्मानंद, अखंड आनंद पुरवितो! ॥२॥

<B>द्वैतभावा गिळुनी दत्त ॥ निजरंगें रंगतो ॥३॥</B>
तसेच तो दत्तप्रभू, "मी निराळा, तू निराळा", "जग निराळे ब्रह्म निराळे," नष्ट करून, तो दत्तआपल्या आत्मभोग विलासांत आपणच पूर्ण रंगून जातो! असा तो दत्तप्रभू भक्तांचा कैवारी आहे! तोच गुरू व शिष्य होऊन, आपले प्रेम आपणच भोगत असतो! ॥३॥

पद२५३४

<B>सर्वस्वासी रजा दिधली ॥ बंधन कां आतां ॥धृ॥</B>
तू सद्‌गुरु दत्तात्रयास शरण जाऊन, आपले सर्व कांही जे जे असेल ते सर्व यास तूं रजा दिलेली आहेस. म्हणजे त्यांचा त्याग करून ते सर्व टाकून दिले आहेस. त्याची तुला आसक्ति राहिली नाही. तर मग पुन्हा आतां मायापाशांत अडकणे, किंवा हे दृश्य जग, हा संसार या भासमात्राचे बंधन का बाळगतोस ? अशा मायिकतेचा त्याग केल्यावर, सद्‌गुरूस सर्व अर्पण केल्यावर, तो सद्‌गुरु तुझी व्यवस्था कशी कां लावेना! तू गुरूवर विश्वास ठेवून, शांत राहा! तो तुझी सर्व काळजी नित्य घेतच असतो !॥धृ. ॥ 

<B>क्षणिक संसृति वरिली विरति ॥ व्यर्थ व्यवहारचिंता ॥१॥</B>
अरे, क्षणांत दिसून, क्षणभरांतच नाश पावणारा असा हा संसार नाशवंतच आहे! तू तर या बाबतीत अंगी वैराग्य धारण केले आहेस. या खोट्या संसाराची आशा सोडून दिली आहेस! मग असे असतांना हा देह, हे घरदार, हे दृश्य जग यांच्या व्यवहाराची, उद्योगाची चिंता करणे व्यर्थ आहे. तू नित्य मुक्तच आहेस. हे दृश्य मायाबंधन खोटेच आहे. तर तूं शांत राहा. ॥१॥  

<B>वाङ्मनातीत स्वरूपस्थिति ॥ गिळुनी द्वैताद्वैता ॥२॥</B>
द्वैत म्हणजे हा दृश्य जगपसारा, हा सर्व संसार आणि अद्वैत म्हणजे आत्मा. अशा या द्वैत व अद्वैताचा भेद मानणे, हे नष्ट करून, चारी वाचा व मन या पलीकडे तुझी आत्मस्वरूप स्थिती आहे. स्वरूपा ठिकाणी द्वैतरूप व अद्वैतरूप असा भेद मूळीच नाही. अशा तुझ्या स्वरूपांत तूं स्थिर राहा! तुला आत्मबोध सांगून, सद्‌गुरूने ही स्वरूप स्थिती तुला प्रत्ययांस आणून दिलीच आहे. ॥२॥ 

<B>दत्तपदीं अहंभाव अर्जुनी ॥ सेवीं प्रेमामृता ॥३॥</B>
आतां तू दत्तात्रय गुरूच्या पायांवर "मीच कर्ता आहे," अशी भावना, हा देहाभिमान समर्पण करून, तू नित्य त्या सद्‌गुरूचे शुध्द असे प्रेमरूपी अमृत प्राशन करून, पूर्ण तृप्त होऊन जा! ॥३॥


पद २५३५

<B>जनासी जग हैं ॥ सत्य दिसतें ।॥धृ॥</B>
"मीच देह आहे, मीच कर्ता आहे," असा देहाभिमान बाळगणाऱ्या अज्ञानी व मायाधीन लोकास हे भासमात्र जग खरे दिसते! हा देह, हा संसार, हे जग असेच कायम राहील असे या अज्ञानी जीवांना वाटते! ॥ धृ. ॥ 

<B>मृत्युग्रास देह पाहुनी ॥ विषर्थी नित्य रमतें ॥१॥</B>
हा देह म्हणजे काळाच्या मूळांतील केवळ घासच! असे हे शरीर भक्ष्य आहे! असा हा देह नाशवंतच आहे. हे प्रत्यक्ष डोळ्यांनी पाहून याचा अनुभव घेऊनही हे विषयी लोक शब्द, स्पर्श, रूप, रस व गंध या पंचविषयांचे क्षणिक सुख भोगण्यांत नित्य आनंदाने दंग होतात. हे आश्चर्य आहे! ॥१॥  

<B>देहेंद्रियकरणसाक्षी ॥ स्वरूप न स्मरतें ॥२॥</B>
परंतु, हे शरीर व यांची हात, पाय, वाचा, शिश्न व गुद ही कर्मेंद्रिये आणि कान, नाक, जीभ, त्वचा व डोळे ही पंचज्ञानेंद्रिये तसेच प्रधान इंद्रिय मन, अशा देह, इंद्रिये मन यांच्याकडून घडणाऱ्या क्रिया व कर्मे यांना जाणणारा साक्षी असा आत्मा अगर आपले आत्मस्वरूप आहे. तर ते लो क स्वरूपाचे स्मरण करीत नाहीत. त्यांना आपल्या स्वरूपाचा पूर्ण विसर पडला आहे. ॥२॥ 

<B>देहातीत दत्तस्वरूप ॥ प्रेमानंदें स्फुरतें ॥३॥</B>
आत्मदृष्टीने विचार केला तर, स्थूल, सूक्ष्म, कारण, महाकारण या चारी देहांच्या पलीकडील अथवा विषयी, विषय व विषयभोग वगैरे कांहीच नसण, असे दत्तात्रय गुरूचे स्वरूप प्रेमानंद भोगण्यासाठी सहज जगरूपाने स्फुरण पावले आहे. तर हे जग स्वरूपाहून निराळे नाही. जग हा आत्मविलास आहे! तर हे विषयीजन हे जग ब्रह्मच आहे, असे न जाणून, त्या जगाकडे बाह्य दृष्टीने पाहून, दुःखी होतात. हे जर सद्‌गुरूस शरण जातील तरच त्यांना स्वस्वरूपाची ओळख होऊन, प्रेमसुख भोगतील! सद्‌गुरु मूढ जनांचाही उद्धार करितो! ॥३॥


पद २५३६

<B>काळभक्ष देहा ॥ मूढा केवीं राखिसी ॥धृ॥ </B>
अज्ञानी, मायाधीन, मूर्ख अशा हे प्राण्या! काळाचे अगर यमाचे खाद्य अशा ह्या नाशवंत देहाचे तूं कसे रक्षण करू शकशील ? हे तुझ्या स्वाधीन नाही. हा काळ तुझ्या देहांवर झडप घालून, केव्हा गिळंकृत करील याचा नेमच नाही! जो जन्माला येतो, तो मरतोच. मरण हे निश्चयाने ठरलेलेच आहे! ॥ धृ. ॥

<B>पंचभूतांचा जाहला उभारा ॥ अभिमान कां धरिसी ॥१॥ </B>
अरे हे प्राण्या! पृथ्वी, आप, तेज, वायू व आकाश, या पंचमहाभूतांचा मिश्रणाचा उभारलेला, रचनात्मक असा देह आहे. हा देह त्या पंचभूतांचा आहे. तुझा नव्हे! मग तू हा माझा देह आहे, असा देहाभिमान कां धरितोस ? हा देहाभिमान खोटाच आहे. हा देह मुदत संपताच तुला सोडावाच लागेल! ॥१॥ 

<B>तत्त्वसीचा बोध ऐकुनी ॥ द्वैत कां रे पोसिशी ॥२॥ </B>
"तू स्वतः ब्रह्मच आहेस." अशा अर्थाचा वेदाच्या "तत्वमसि" महावाक्याचा सारभूत असा आत्मोपदेश गुरुमुखे ऐकूनहि, त्याचा विसर पडून "मी निराळा, तूं निराळा" हे जग निराळे,ब्रह्म निराळे, आहे असे मानणे. असा दुजेपणास वा मायिकतेस कां रे पोशितोस ? कां या द्वैत भेदाची वाढ करितोस ? असे तुझे करणे, तुझी आत्महानी करणारे आहे. ॥२॥

<B>ब्रह्मानंद दत्त केवल ॥ शुद्ध प्रेमराशी ॥३॥</B>
केवळ एकटे एकच ब्रह्मानंद स्वरूप असा तो दत्तात्रय गुरूच आहे. तो दत्त म्हणजे मायामलरहित अशा केवळ शुध्द प्रेमाची रासच! असा तो प्रेममय आहे! तर तू त्याची भजन भक्ति कर. म्हणजे असा तो दत्तगुरू तुजवर कृपा करून, तुझा मायाश्रम नष्ट करून, तुला आपल्या स्वरूपाची प्राप्ती करून देईल, त्यामूळे तू आत्मसुखी होऊन, गुरुप्रेम सुख भोगशील! ॥३॥


पद २५३७

<B>जाईं त्याचे जन्मा ॥ तैंचि मिळसी गुरुवर्मा ॥धृ॥</B>
अरे हे प्राण्या! "जाई त्याच्या जन्मा" म्हणजे "पाण्यांतील मासा झोप घेता कैसा ॥ जाई त्याच्या वंशा तेव्हा कळे" म्हणजे तू स्वतः मासा हो. माशाचा जन्म मिळाल्यावर तो झोप कसा घेतो? हे तुला कळेल! तसे सद्‌गुरू स्वरूप कसे आहे. हे समजण्यासाठी, आत्मस्वरूपाची प्राप्ती करून देणाऱ्या अशा सद्गुरू दत्तात्रयांस शरण जाऊन, त्याचा आत्मबोध ऐकून, त्याच्या सहवासांत राहून, त्याच्या आज्ञा पाळून त्याप्रमाणे वाग. तू मनुष्य जन्मास आला आहेस. तर पंचविषय सुखास भुलुं नकोस. शुप्रमाणे जीवन जगू नकोस! गुरुकृपे मी कोण आहे ? हे जाणून घे! म्हणजे स्वस्वरूपाची ओळख करून घे! सद्‌गुरूचा जन्म भक्तांच्या कार्यासाठी, त्यांच्या उध्दारासाठींच आहे तर तू गुरूचा दास हो! तर तो सद्‌गुरू "आपणासारिखे करिती तात्काळ ॥ नाही काळ वेळ तयालागी." याप्रमाणे तूं सुध्दा ताबडतोब 'गुरुवर्मा' मिळशील! 'गुरूवर्म' म्हणजे, जीवात्मा व परमात्मा एकरूपच आहे, अशा आत्मप्राप्तीच्या गुरुबोधाचे रहस्य जाणून, आत्मस्वरूपांत एकरूपच होऊन जाशील! ॥धृ. ॥ 

<B>सांडर्डी धर्माधर्मा ॥ होईं रहित कर्माकर्मा ॥१॥</B>
तसेच धर्म म्हणजे, वैदिक धर्माचरण, सत्कर्म व अधर्म म्हणजे धर्मबाह्य आचरण. पापाचरण. अशा धर्माचा व अधर्माचा त्याग कर. या दोन्हीचा मी कर्ता नाही, त्यांचा अभिमान सोडून दे. आणि कर्माकर्म विरहित हो! कर्माकर्म म्हणजे कर्म-शास्त्रविहित कर्म करणे, पुण्य कर्म व अकर्म म्हणजे.. निषिध्द अगर वाईट कर्म करणे, असा ह्या कर्म व अकर्मापासून अलिप्त राहा. म्हणजे " मी पुण्यकर्म केले! मी पापकर्म केले !" असा यांचा मीपणा सोडून देणे. मी कर्ताही नाही व भोक्ताही नाही असा भाव. या कर्माकर्मापासून धर्माधर्म उत्पन्न होऊन, त्यापासून पुण्य-पाप-उत्पन्न होऊन, त्यापासून स्वर्ग नरकांत सुख दुःख द्वदे अनुभवण्यास लावून, जन्म मरणाचे फेरे भोगावे लागतात. तर कर्म त्यागानेच मुक्ति प्राप्त होईल. म्हणून यांचा संग सोडून दे." मी कर्ता हा अभिमान धरू नकोस. म्हणजे हे कर्माकर्म, धर्माधर्म यांची तुला बाधा होणार नाही. जन्ममरण फेरा चुकेल. ॥१॥  

<B>टाकीं अहंसोहमा ॥ भोगीं अखंडैक्यशर्मा ॥२॥</B>
तसेच 'अहं,' 'सोहम' या भावास टाकून दे! म्हणजे "मी ते ब्रह्म आहे," अशा ब्रह्मपणासही टाकून दे! आणि गुरुकृपे पूर्ण पब्रह्म सुख स्वरूपाचा उपभोग घे! किंवा सदा एकरूप, कल्याण स्वरूप भोग त्यांत रंगून जा! ॥२॥ 

<B>भजुनी आत्मारामा ॥ भोगीं नित्य दत्तप्रेमा ॥३॥</B>
आत्मा हाच खरा देव आहे. तर त्या आत्मस्वरूपाची आत्मभक्ती करून, दत्तात्रय गुरूचे आत्मनिष्ठ शुध्द प्रेम नित्य भोग असे करणे म्हणजे हेच सद्‌गुरूच्या जन्माला जाणे आहे, त्याच्या समहोणे आहे! ॥३॥


पद २५३८

<B>देव भक्तासी भ्याला ॥ विजनीं पळू लागला ॥धृ॥</B>
देव हा भक्तांस भिऊन अरण्यांत पळू लागला! त्या भगवंतास भक्ति प्रिय आहे. मग तो त्या भक्तास कां भ्याला ? हा प्रश्न उत्पन्न होतो! अहो विचार केला तर तो देव लोकांत, गावांत, अरण्यांत असा सर्वत्र व्याप्त आहे. आणि प्रेमानंद भोगण्यासाठी तो देव स्वतःच आपल्या एकांगावर देव व भक्त असा द्वैतरूप झाला आहे. मग त्याला भक्ताची भीती कां वाटावी? तो देव सर्वांच्या हृदयांत आत्मरूपाने नांदत आहे. तो कांही लांब नाही. भक्त जेथे जेथे जाईल, तेथे तेथे तो देव हजरच असतो! परंतु हा भक्तच आपल्या हृदयांत देव असतांना, त्याला विसरून, त्याला न ओळखितां, देव कोठे भेटेल ? म्हणून शोध लावण्यासाठी गिरिकंदरांत, तीर्थ क्षेत्राठिकाणी, मंदिरांत, अगर अनुष्ठान, तपश्चर्या केली असतां देव भेटेल म्हणून हा भक्तच भटकत, फिरत असतो! देव सर्वत्र आहेच. मग तो देव भक्तांस भिऊन कां पळू लागला ? तर या पदांत श्री पंतांनी हा विनोद केला आहे. हे त्यांचे बोलणे म्हणजे अभेद भक्ती गुरू शिष्य भेद नसणे याचा हा नमुनाच आहे! देव व भक्त अगर गुरू व शिष्य हे निराळे नाहीत. अशा ऐक्य भक्तीने देव व भक्त असा हा भेद अगर निराळेपणा विसरून भक्त स्वस्वरूपांत एकरूपच होऊन जातो! ।॥धृ.॥ 

<B>देव देऊळ भक्त गिळितां ॥ देवा ठाव नुरला ॥१॥ </B>
तो भक्त कसा समरस होतो ? तर तो भक्त आपणांस गिळंकृत करेल. या धाकाने तो देव रानांत पळत सुटतो! तर हा भक्तही त्याच्या मागे पळत जाऊन त्याला गांठतो! व तो देव, त्या देवांचे देऊळ, त्याचा परिसर सर्व गिळून गड्डू करितो! आपल्या उदरांत त्याला पचवून टाकितो! म्हणजे हृदयांत सांठवितो! त्या देवाचे ठिकाणच शिल्लक उरले नाही. तो भक्त स्वतः देवरूप होऊन, सर्वत्र आंत बाहेर व्याप्त झाला! रिकामी जागाच शिल्लक उरली नाही. असा अनुभव आल्याने कोणास देव म्हणावे, कोणास भक्त म्हणावे ? देव व भक्त ऐक्यरूप झाले! देव, भक्त हा भेद उरला नाही. द्वैतभाव नष्ट झाला! सर्व जलमयाप्रमाणे एकाकार झाला! सर्वत्र स्वरूपच संचले! अशी ही भक्ताची अभेद भक्ती आहे. त्याचा अनुभव येथे व्यक्त झाला आहे! ॥१॥  

<B>सैंधव सागर जीव ब्रह्म ॥ ऐक्य बोध पाहिला ॥२॥ </B>
जसे समुद्रांतून मीठ उत्पन्न होते, ते मीठ समुद्राहून निराळे नसते. तसे "मीच देह आहे, मीच कर्ता आहे," असे मानणारा हा जीव आहे व समुद्रासारखे सर्वव्यापक असे ब्रह्मच आहे. तर हा जीव त्या ब्रह्मस्वरूप सागरांहून निराळा नाही. तो जीव मूळचा ब्रह्मच आहे. जीव व ब्रह्म एकच आहे. असा गुरूचा उपदेश मी ग्रहण केला असतां, मला असा ऐक्यानुभव आला! ॥२॥ 

<B>दत्तावधूत भक्तहृदयीं ।॥ प्रेमरूपें राहिला ॥३॥</B>
केवळ परमात्म स्वरूपच असा माझा सद्‌गुरु बालमुकुंद हा आपल्या भक्तांच्या हृदयांत प्रेमानंद रूपाने राहिला आहे! त्यामूळे भक्तजन त्या गुरुप्रेमरसाची गोडी नित्य चाखतात! ॥३॥


पद २५३९

<B>समर्थ दत्त पाठीराखा ॥ नाहीं आम्हां भीति ॥धृ॥ </B>
वाटेल ते कार्य करण्यांचे ज्यात सामर्थ्य आहे, असा सर्वशक्तिसंपन्न माझा दत्तात्रय गुरू आमचे नित्य रक्षण करणारा असल्यामूळे आम्हाला या संसाराची, परमार्थाची, मृत्यूची कसलीच भीती राहिली नाही! आम्ही निर्भय, चिंतारहित शांतच होऊन गेलो! ॥धृ.॥ 

<B>योगक्षेमाची वाहतो चिंता ॥ भोगितों निश्चिति ॥१॥ </B>
तो सद्‌गुरू आमच्या प्रपंच व परमार्थाची सर्व चिंता नित्य वाहतच असतो! त्यामूळे मी नित्य शांत स्थितिचा उपभोग घेत असतो. ॥१॥ 

<B>पायीं पडतां मुक्त केलें ॥ धरिली निजभक्ति ॥२॥</B>
मी त्या सद्‌गुरूस एकनिष्ठ भावनेने शरण जाऊन त्याच्या पाया पडलो असतां, त्या सद्‌गुरूने मला मायाबंधनांतून सोडवून, आत्मस्वरूपाची प्राप्ती करून दिली! असे दत्तगुरूने मला मुक्त केले! म्हणून मी त्या सद्‌गुरूची आत्मनिष्ठ अशी अभेद भक्ती हृदयी धरिली आहे. अशी मी नित्य त्याचीच भक्ती करीत असतो ॥२॥

<B>दत्तावधूत सद्‌गुरु माझा ॥ भोगीं अखंड शांति ॥३॥</B>
केवळ दत्तस्वरूप असा माझा सद्गुरू बालमुकुंद आहे! त्याच्या कृपेमुळे मी नित्य आत्मशांतिचा उपभोग घेतो! माझी शांति कधीही ढळत नाही! ॥३॥


पद २५४०

<B>मौजेचा सद्‌गुरु मौजेचा भक्त ॥ मौज विश्वरूप पाहुनी शांत ॥धृ॥</B>
केवळ आनंदाची मूर्तीच! आनंदमय असा मौजेचा माझा सद्गुरू बालमुकुंद आहे. तसेच त्या सद्‌गुरूचा भक्त हा सुध्दा आनंद भोगणारा असा मौजेचा भक्त आहे. असे हे गुरू व शिष्य ऐक्यरूप आनंदमय आहेत! त्यांच्या ठिकाणी भेद नाही. तसेच हे जगाचे स्वरूप म्हणजे मजेचा, आनंदाचा, करमणुकीचा प्रेमाचा खेळ आहे! असे हे सर्व आनंदमयच आहेत. हे अनुभवून मी शांतच होऊन गेलो. ॥धृ. ॥ 

<B>आत्मस्वरूपीं नाहीं भोग ।॥ दाविलें चिद्विलास द्वैत ॥१॥ </B>
एकट्या एकच अशा आपल्या आत्मस्वरूपांत, अशा एकपणांत आनंदाचा उपभोग घेता आला नाही म्हणून, आपल्या चैतन्य शक्तीचा प्रेमखेळ असे द्वैतरूप होऊन, त्या परमात्म स्वरूप सद्गुरू ने हे जग प्रगट केले! ॥१॥ 

<B>भोग्य भोक्ता ज्ञानस्वरूप ॥ भोगानंद सदा अनंत ॥२॥ </B>
ज्याचा उपभोग घ्यावयाचा ती वस्तू भोग्य व तिचा उपभोग घेणारा तो भोक्ता. असा भोग्य व भोक्ता हे ज्ञानस्वरूप अथवा ब्रह्मस्वरूपच आहे आणि विषयांचा उपभोग घेण्याचा आनंद, असा विषयानंदसुध्दा ते नित्य असणारे व अनंत म्हणजे सत्यस्वरूप, ज्ञानस्वरूप, अनंतस्वरूप, नित्यस्वरूप व परिपूर्ण स्वरूप, अशा ह्या पंचलक्षणांनी युक्त असे सर्वत्र ब्रह्मस्वरूपच आहे. पण प्रेमानंद भोगण्यासाठी ते स्वरूप स्वतः 'भोक्ता-भोग्य-भोग,' असे त्रिपुटीरूप झाले आहे. ॥२॥ 

<B>बालावधूत सद्गुरु प्रेमळ ॥ निरभिमानें भजतो दत्त ॥३॥</B>
माझा दत्तावतारी सद्‌गुरू बालमुकुंद हा प्रेममय अंतःकरणाचा असा अति प्रेमळ आहे! त्यामूळे हा पंत सद्‌गुरू बालमुकुंदाची अभिमानरहित होऊन भजन भक्ति करितो व गुरुप्रेम सुख नित्य भोगतो! ॥३॥


पद २५४१

<B>अनन्यभावें गुरूसी भजा ॥ संसारचिंता समूळ त्यजा ॥धृ॥ </B>
सर्वत्र परमात्माच भरलेला आहे, अन्य कांहीच नाही, अशा दृढ भावनेने दत्तात्रय सद्‌गुरूची तुम्ही भक्ती करा! अशी भक्ती करून, हा भासमात्र खोटा, क्षणभंगुर असा हा संसार आहे, हे जाणून, ह्या संसाराची चिंता मुळासकटच पूर्णपणे टाकून द्या. त्याचा त्याग करा! त्याची आसक्ती काढून टाका. तर गुरुकृपे आपल्या स्वरूपाची ओळख करून, या नरजन्माचे सार्थक करा! ॥धृ. ॥

<B>काळग्रास दृश्य सर्व है ॥ साक्षी ठाया पडले वजा ॥१॥ </B>
हे दिसणारे सर्व भासमात्र दृश्य जग काळाच्या मूळातील घास अगर खाद्य आहे! असे हे जग नाश पावणारेच आहे! सर्व काही जाणणारे, सर्व काही पाहणारे असे सर्वाचे साक्षी आत्मस्वरूप आहे. त्या स्वरूपा ठिकाणी हे दृश्य जग वगळले गेले आहे. म्हणजे जग नाहीच. तर सर्वत्र आत्मस्वरूपच आहे. अंधारांत दोरीवरील सर्प भासाप्रमाणे हे जग स्वरूपांवर भासमात्र दिसते. अज्ञानामूळे भासते. हा भास खोटाच आहे. ॥१॥  

<B>कोठुनी कोठें कवण्या काजा ॥ नेणुनी वाहता संसृतिबोजा ॥२॥</B>
तुम्ही या पृथ्वीतलावर कोठून आलात ? तुमचे मूळ ठिकाण कोणते आहे ? हा देह मृत झाल्यावर तुम्ही कोठे जाणार ? येथे जन्माला आला आहात, तर कोणत्या कार्यासाठी जन्माला आला आहात या प्रश्नांचा उलगडा न करून घेता, व आपले मूळस्वरूप न जाणतां, या संसाराचे असह्य असे दुःख देणारे ओझे तुम्ही आपल्या शिरांवर व्यर्थ वाहाता. ॥२॥ 

<B>प्रेमळ दत्त भक्तमाय ॥ प्रेमानंदें दावितो मौजा ॥३॥</B>
प्रेममय अंतःकरणाची अशी दत्तात्रय ही आपल्या भक्तांची प्रेमळ अशी आईच आहे! तो दत्तात्रय गुरू आपल्या प्रेमसुखांत रंगून, प्रेमसुख भोगण्यासाठी मौजा दाखवितो! म्हणजे आनंदाचा हा दृश्य जगरूपी प्रेमखेळ उभारून, नित्य नवीन प्रेमानंद भोगण्यासाठीच प्रगट करून दाखवितो! अशा प्रकारे तो दत्त आपला प्रेमानंद आपणच भोगीत आहे! तर अशा त्या दत्तात्रय गुरूची तुम्ही भक्ती करा! व प्रेमसुख भोगा! ॥३॥


पद २५४२

<B>परते सारुनी मिथ्या दृश्या ॥ गुरुपुत्र बनलों ॥धृ॥ 

<B>गुरुकृपे मी या खोट्या भासमात्र दृश्य जगाला परतवून त्यास बाजूला सारून, अखंड गुरुसेवारत असा बालमुकुंद सद्‌गुरूचा खरा शिष्य बनून गेलो! ! ॥धृ॥ 

<B>सद्गुरु चरणीं शरण जातां ॥ परब्रह्म जाहलों ॥१॥ </B>
मी असा गुरूपुत्र बनलो की, सद्‌गुरू बालमुकुंदाच्या पायी एकनिष्ठ भावनेने शरण गेलो असतां, त्याच्या कृपानुग्रहाने "अद्भय आत्मा तेच परब्रह्म होय." असा पब्रह्मच होऊन गेलो! ॥१॥  

<B>पूर्ण बोधाची मस्ती चढली ॥ आपणा विसरलों ॥२॥ </B>
गुरुमुखे ब्रह्मप्राप्तीचा ब्रह्मोपदेश ऐकिल्याने मला पूर्ण बोधाची जणू मस्तीच चढली! असा पूर्ण ब्रह्मोपदेश सद्‌गुरूमूखे ऐकून, तो बोध हृदयांत पूर्ण उसल्याने त्या ब्रह्मानंदाने मी बेफाम, धुंद, उन्मत असा झालो! त्यामूळे मी स्वतःला विसरून गेलो! माझे देहाचे भान हरपून गेले! ॥२॥

<B>दत्तावधूतचरणीं नित्य ॥ प्रेमें विसावलों ॥३॥</B>
असा मी सद्‌गुरूकृपे पूर्ण गुरुपुत्र बनून, सद्गुरू बालमुकुंदाच्या पायाजवळ राहून नित्य प्रेमानंदाने मस्त होऊन, तेथे आत्म विश्रांती घेतली! गुरूपायीच खरी आत्म विश्रांति मिळते! गुरूचे चरणीच मोक्षलक्ष्मी नित्य वास्तव्य करून राहाते! गुरुचरण आत्मसुख देणारे आहेत! असा गुरुचरणांचा महिमा अपार अगाध आहे. ॥३॥


पद २५४३

<B>जग हें ब्रह्मरूपें दिसतें ।॥धृ॥ </B>
हे दिसणारे दृश्य जग हे मला ब्रह्मरूपार्ने वा आत्मरूपानेंच दिसते! अशी गुरूने मला दिव्य दृष्टी दिली आहे! ॥ धृ. ॥ 

<B>सत्यज्ञानानंत ब्रह्म ॥ विश्वस्वरूपीं नांदतें ॥१॥</B>
हे जग ब्रह्मरूपाने कसे दिसते ? तर, सत्य स्वरूप, ज्ञानस्वरूप व अनंत म्हणजे ज्याचा तपास लावितां येत नाही, असे अमर्याद स्वरूप. अशा या तिन्ही लक्षणांनी युक्त असे ब्रह्मच जगांत आनंदाने वास्तव्य करून राहते! ते ब्रह्मच जगरूपाने दिसते! म्हणजे या जगांत जड व चैतन्यांत सर्वत्र ब्रह्माची तिन्ही लक्षणे सर्वत्र प्रत्ययाला येतात. प्रत्येक वस्तू सत्य, ज्ञान, व अनंत या तिन्ही लक्षणांनी युक्त अशीच आहे. हे ब्रह्म सर्वत्र अणूं रेणूंतही व्यापलेले आहे. जगस्वरूप हे ब्रह्मच आहे! ब्रह्म हे सत्य, ज्ञान व अनंत या लक्षणांनी जगांत व्यापून यांत प्रेम प्रगट करून दाखविले! प्रेमानंद भोगण्यासाठीच जग उभारणी झाली. ॥१॥  

<B>अहंममता गाळुनी पहातां ॥ ब्रह्मानंद स्फुरतें ॥२॥</B>
मी आहे, व हे सर्व माझे आहेत, अशी मी व माझेपणाची प्रीति, अशी अहंममता टाकून, बाजुला वगळली असतां, माझ्या हृदयांत ब्रह्मानंद स्वरूप, वा आत्मस्वरूप, निर्विषयानंद असे स्वरूप सहज स्फुरण पावते! ॥२॥

<B>जिकडे तिकडे शुद्ध प्रेम ॥ दत्तरूपें खेळतें ॥३॥</B>
त्यामूळे जेथे तेथे सर्वत्र, आत्मनिष्ठ शुध्द प्रेम, अगर स्वस्वरूपाचे रसभरित प्रेम, हे त्या दन प्रभूच्या स्वरूपाने अथवा आत्मस्वरूपाने आनंदाने खेळत असतांना दिसते! या जगांत प्रत्येक वस्तू मला प्रेमाने घडलेली दिसते! असे मला सर्वत्र गुरू प्रेम प्रत्ययास येते! त्यामूळे मी नित्य शुध्द प्रेमरसाची गोडी चाखतो! ॥३॥


पद २५४४

<B>कां रे टाकिला भक्त विजनीं ॥ अवधूता ॥धृ॥ </B>
हे सद्गुरू दत्तात्रया! आम्ही तुला सर्वत्र आत्माराम रूपाने पाहून, अशा दृढ भावनेने भजून, तुझा हा दक्रनयंतिचा उत्सव येथे झोपडीत साजरा करीत आहोत! तर तूंच आमचे रक्षण पालन, पोषण करणारी अशी या भक्तांची प्रेमळ आईच आहेस! ॥१॥  

<B>अनन्यभावें भजतों तुजला ॥ तूंचि प्रेमळ जननी ॥१॥ </B>
हे दत्ता! तुझे काळांतक असे ब्रीद या अनंत ब्रह्मांडांत गाजत आहे! म्हणजे तू काळाचाहि काळ आहेस! अशी तुझी प्रतिज्ञा अमर्याद अशा सर्वजगांत वा अनंत ब्रह्मांडांत गाजत आहे! "तुझ्या ठिकाणी काळच नाही. कारण तुझ्यावरच य कल्पित कल्पना होतात, तुलाच ही तीन काळाची वर्तमान, भूत, भविष्य ही नामे होत. तूच काळाचा काळ आहेस. आमच्या तीन काळी तू आहेसच. 

<B>काळांतक ब्रीद गाजतें ॥ अनंत भुवनीं ॥२॥</B>
आमची आदि, अंत, मध्यस्थिती तुझे साक्षीत्वा बाहेर नाही. ज्याप्रमाणे वायूच्या तीन अवस्थास उत्पनि, स्थिती, लयास आकाश साक्षी आहे, त्याप्रमाणे तूं सर्व व्यापक चैतन्य घनात्मा माझे तिन्ही काळाचे व्यवहार जाणतोस. तुझेवर आम्ही पूर्ण हवाला देऊन, तुझे चरणी दीन हीन होऊन पडलो आहे !" काळाने आपले उग्ररूप धारण केले आहे! तू काळाचा हि काळ आहेस! तर या काळाला ठार करून आम्हाला शांति दे! ही नम्र प्रार्थना! ॥२॥

<B>पायीं पडतों प्रेमें मिळवीं ॥ दत्तनिरंजनीं ।॥३॥</B>
हे सद्‌गुरू दत्ता! मी तुझ्या पाया पडतो! तूं आम्हाला प्रेमाने तुझ्या दन स्वरूपांत आत्मस्वरूपांत एकरूपच करून टाक. म्हणजे आमची सर्व चिंता दूर होईल. ॥३॥


पद २५४५

<B>सद्गुरुमाय प्रेमळ माझी ॥ प्रेमस्तन पाजिते ॥धृ॥</B>
परमात्म स्वरूप अशी माझी दत्तात्रय गुरू माऊली प्रेममय अंतःकरणाची अशी अतिशय प्रेमळ आहे! जशी आई आपल्या बाळाला कुरवाळून, पदराखाली झांकून आपल्या स्तनीचे दूध पाजून त्याला पूर्ण तृप्त करिते! तशी ही माझी प्रेमळ दत्तगुरू माऊली, मला कुरवाळून, आपल्या कृपारूपी पदराने झांकून आपल्या प्रेमरूपी स्तनीचे प्रेमरूपी दूध मला यथेच्छा पाजून पूर्ण तृप्त करिते! याचा भाव असा की, सद्गुरू कृपेने स्वस्वरूपाची प्राप्ती होऊन, त्यापासून हृदयांत आत्मप्राप्तीचे रसभरित प्रेम नित्य चाखावयास मिळते! हेच गुरुप्रेम स्तनीचे प्रेम दूध प्राशन करणे होय. ॥धृ. ॥

<B>जीवभाव समूळ हरुनी ॥ स्वरूपीं रमविते ॥१॥</B>
'जीवभाव' म्हणजे, "मीच देह आहे, मीच कर्ता भोक्ता आहे, व हा संसार, हे दृश्य जग सत्य आहे," अशी या जीवाची खोटी भावना, वा देह बुध्दि यांस मुळासकट नष्ट करून, गुरुमाय मला आपल्या आत्मस्वरूपांत तल्लीन करिते! ॥१॥ 

<B>द्वैताद्वैतभावापरती ॥ स्वानंदें स्फुरते ॥२॥ </B>
ती गुरूमाऊली "द्वैतच जीवात्मा, अद्वैतच अंतरात्मा. या दोन्ही भावाच्या पलीकडील असे परमात्म स्वरूप आहे." तर या स्वरूपाने अगर स्वानंद स्वरूपाने माझ्या हृदयांत नित्य स्फुरण पावते! ॥२॥

<B>नित्य प्रेमानंद भजनीं ॥ दत्तरूपें खेळते ॥३॥</B>
त्याचप्रमाणे ती दत्तगुरू माऊली त्याच्या भजनानंदांत नित्य प्रेमानंद पुरवून, दक्र स्वरूपाने अगर आत्मस्वरूपाने भक्त भजनांत प्रेमानंदाने खेळते! अशी दत्तगुरू आई अति प्रेमळ आहे! ॥३॥


पद २५४६

<B>किती प्रेमळ सद्गुरुमाता ॥ पाहतां पाहतां मारिलें कृतांता ॥धृ॥ </B>
प्रेममय अंतःकरणाची अशी माझी सद्‌गुरू दत्तात्रय आई किती! कितीतरी प्रेमळ आहे म्हणून सांगू! ती इतकी प्रेमळ आहे की, तीच्या प्रेमास सीमाच नाही! या सद्‌गुरू आईचे प्रेम असे अमर्याद आहे की, त्या आईने पाहतां पाहतांच ताबडतोब जगाचा संहार करणाऱ्या अशा काळास ठार करून टाकिले! आतां त्या कल्पित काळाची भीति मला राहिली नाही. तसेच मरणाची भीति नष्टच झाली. माझी देहबुध्दि नष्ट करून टाकिली! ॥धृ. ॥ 

<B>पायीं पडतां मुक्त केलें ॥ निजशांति आली हाता ॥१॥</B>
तसेच त्या सद्‌गुरूस मी शरण जाऊन, त्याच्या पायां पडलो असतां, त्या सद्गुरूने मजवर कृपा करून मला आपल्या आत्मस्वरूपांत एकरूप करून टाकिले! असे मला मुक्त केले! माया आवरण सर्व निघून गेले! त्यामूळे मला आत्मशांति प्राप्त झाली! अर्थात स्वस्वरूप प्राप्तीचे मला पूर्ण समाधान लाभले! ॥१॥ 

<B>तत्त्वमसिबोधमात्रं ॥ केलें मज परेपरता ॥२॥</B>
त्याचप्रमाणे गुरूने मला "तू ब्रह्मच आहेस" असा वेदाच्या "तत्वमसि" महावाक्याचा सारभूत उपदेश सांगितला असतां, त्या बोधप्रतापाने मला चौथ्या महाकारण देहाची परावाचा याच्या पलीकडे चौदेहातीत परब्रह्मस्वरूप आहे, तर मला गुरूने परब्रह्म स्वरूपांत एकरूप केले. ॥२॥ 

<B>बोधऋण फेडुनी दत्त ॥ पाजी नित्य प्रेमामृता ॥३॥</B>
गुरूने परा, पश्यंति, मध्यमा व वैखरी या चारी देहाच्या चार वाचा ओलांडून, म्हणजे परावाणीच्या पलीकडील पब्रह्म स्वरूपांत लीन केले! असे परब्रह्म स्वरूप झाल्या शिवाय गुरुबोधाचे ऋण फिटले गेले! अशा प्रकारे दत्तगुरूनेच माझे बोध ऋण फेडून, शिवाय मला तो नित्य प्रेमरूपी अमृत पाजितो! असा तो दत्तगुरू अति प्रेमळ आहे! ॥३॥


पद २५४७

<B>हृदाकाशीं झळझळ झळके ॥ सत्यज्ञानानंत ॥धृ॥ </B>
"श्रृकुटी स्थानी दोन्ही भिवयांच्या मध्यस्थानी अग्नि चक्र असते. तेच हृदय, तेच विचार स्थान, बुध्दिस्थान, गुरूस्थान," अशा हृदयाकाशांत सत्य स्वरूप, ज्ञान स्वरूप व अनंत म्हणजे अमर्याद असे स्वरूप. या तिन्ही लक्षणांनी युक्त असे ब्रह्मस्वरूप अगर आत्मस्वरूप आहे. हे स्वरूप अखंड आंत बाहेर प्रकाशत असते! हिलाच आत्मज्योति म्हणतात. ही आत्मज्योत उदयास्तरहित सतत प्रकाशत असते. असा सद्‌गुरू कृपे मला अनुभव आला. ॥धृ. ॥

<B>अत्रि अनुसूया पोटीं आला ॥ बालावधूत ॥१॥</B>
असा हा ब्रह्मस्वरूप दत्त, अगर हा आत्माराम निर्गुणाचा मनुष्य देहधारी असा सगुण होऊन, भक्त कल्याणासाठी, त्यांच्या उध्दारासाठी अत्रिऋषी व सतीअनुसूया दांपत्याच्या उदरी अयोनीसंभव असा अवतरला. तो दत्तगुरूच माझा बालमुकुंद गुरू आहे. तो दत्तावतारी आहे. ॥१॥  

<B>अंतर्बाहा तोचि नटतो ॥ गिळुनी द्वैताद्वैत ।॥२॥</B>
द्वैत म्हणजे हा दृश्य जगपसारा व अद्वैत म्हणजे आत्मा. तर जग निराळे, आत्म निराळा मानणे, असा हा भेदभाव नष्ट करून, तो दत्तात्रय प्रभू आपल्या या देहांत व बाहेर दृश्य जगांत असा सर्वत्र नटतो! तोच आत्माराम आहे! ॥२॥ 

<B>भक्ताभिमानी दत्त समर्थ ॥ पाजी प्रेमामृत ॥३॥</B>
सर्व शक्तिसंपन्न, सर्वश्रेष्ठ असा दत्तप्रभूच आहे. तो आपल्या भक्तांचा स्वाभिमान बाळगणारा, भक्तावर प्रेम करणारा असा प्रेमळ आहे! तोच आपल्या भक्तांना आत्मानुभव देऊन आपले गुरुप्रेमरूपी अमृत पाजितो! असा तो दत्त समर्थ आहे! ॥३॥


पद २५४८

<B>आत्मस्वरूपीं निजलों रे ॥ प्रेमानंदें भिजलों रे ॥धृ॥ </B>
अरे, हे गुरुपुत्रा! मी माझ्या आत्मस्वरूपांत निजलो! मला स्वस्वरूपाची गांढ झोप लागली! हीच चौदेहातीत अशी उन्मनी झोप आहे रे! त्यामूळे त्या स्वरूपाचे शुध्द आत्मनिष्ठ असे प्रेम माझ्या हृदयांत प्रगट झाले! त्या प्रेमानंदाने भिजून मी पूर्ण ओलाचिंब झालो! म्हणजे ते प्रेमसुख भोगण्यांत मी पूर्ण रंगून गेलो रे! ॥धृ. ॥ 

<B>सद्गुरुकृपा होतां मजला ॥ संसारीं न कुजलों रे ॥१॥</B>
अशी मजवर सद्‌गुरु बालमुकुंदाची कृपा झाली असतां, त्याच्या कृपानुग्रहाने मी या खोट्या भासमात्र अशा संसारांत, दुःख, कष्ट भोगून खितपत, तळमळत पडलो नाही रे! ॥१॥  

<B>भेदाभेदभाव गिळुनी ॥ शुद्धाद्वैता भजलों रे ॥२॥ 

<B>मी हा संसार हे जग निराळे आहे, व ब्रह्म निराळे आहे, मी निराळा आहे, तू निराळा आहे, असा भेद न मानणे व ब्रह्म अभेद रूप आहे, असे मानणे अशा ह्या भेदास व अभेदास नाहींसे करून, भेद व अभेदाच्या पलीकडील मायामलरहित शुध्द एकटे एकच असा गुरुकृपे ब्रह्मच होऊन, त्या ब्रह्मस्वरूपास मी भजलो! म्हणजे जसे फुलाने आपला सुगंध आपणच घ्यावा, साखरेने आपली गोडी आपणच चाखावी तशी माझी भक्ती मीच केली! हीच ऐक्य भक्ती आहे रे.॥२॥

<B>प्रेमामृतें मस्त होउनी ॥ दत्तभजनीं सजलों रे ॥३॥</B>
स्वस्वरूपाच्या प्राप्तिचे रसभरित शुध्द प्रेमरूपी अमृत प्राशनाने मी धुंद होऊन, दत्तगुरूची भजन भक्ती करण्यांस सज्ज झालो! त्या भजनानंदांत मी प्रेमाने शोभून दिसलो. ॥३॥


पद २५४९

<B>प्रेमा नाहीं पार ॥ त्रिभुवनीं बालावधूत थोर ॥धृ॥ </B>
माझा परमात्मस्वरूप असा दत्तावतारी सद्‌गुरू बालमुकुंद हा स्वर्ग, मृत्यू व पाताळ या तिन्ही लोकांत, या अखिल ब्रह्मांडात सर्वश्रेष्ठ, सर्वाहून मोठा, पूजनीय असा थोर आहे! तो सद्गुरू वाटेल ते कार्य करू शकतो! भक्तांचा उध्दार करितो! पापी जनांचाहि उध्दार करितो! तो सर्व जगाला व्याप्त असून, आकाशाहूनहि थोर असा तो सद्‌गुरू आहे! त्याचे प्रेम जड व चैतन्यांत या जगांत सर्वत्र विखुरलेले आहे. त्याच्या प्रेमाची प्रेमानेंच वाढ होते! त्याच्या प्रेमसागराला नित्य भरतीच येत असते! असा तो सद्‌गुरू अति प्रेमळ आहे! ॥धृ. ॥ 

<B>स्वानंदामृत पाजी नित्य ॥ कैवल्यसागर ॥१॥</B>
तो सद्‌गुरू अपल्या भक्तांना आत्मानंद हेंच अमृत नित्य पाजतो! त्याला आनंदाने पूर्ण तृप्त करितो! असा तो केवळ सर्वव्यापी असा अथांग समुद्रच आहे! ॥१॥  

<B>आत्मस्वरूपीं आपणचि खेळे ॥ आपणचि चराचर ॥२॥</B>
अहो! तो सद्‌गुरू परमात्मा आपल्या आत्मस्वरूपांत आपण स्वतःच आनंदाने खेळतो! आणि चैतन्य व जड स्वरूपांत असा सर्व जगांत आपण नटून, आपला आपणच खेळतो. तेथे दुजेपणा नाहीच. तो स्वतः प्रेम भोगण्यासाठी जगरूप झाला आहे! त्याच्या स्वरूपा ठिकाणी जग निराळे नाही. हे जग म्हणजे स्वरूप सागरांवरील त्या आत्मानंदाची प्रेमाने उसळलेली लाटच आहे! ॥२॥

<B>अनन्यभक्ति पवित्र गंगा ॥ दत्तप्रेमसागर ॥३॥</B>
अशा त्या दत्तावतारी बालमुकुंदाची सर्वत्र आपले स्वरूप पाहणे अशी आत्मनिष्ठ भक्ति, अशी अभेद भक्ति, हिलाच अनन्य भक्ति म्हणतात. अशी भक्ति करणे हीच पवित्र अशी गंगानदी आहे! आणि तो दत्तपरमात्मा हा सर्वत्र प्रेममय असा केवळ स्वरूप सागरच आहे! तर अशा अनन्य भक्तिरूपी पवित्र गंगानदीच्या प्रेम प्रवाहाबरोबर वाहात जाऊन, आपण त्या दन प्रेमसागरांत संगम करूया! असे त्या स्वरूपांत एकरूप होऊन प्रेमानंद भोगूया. ॥३॥


पद २५५०

<B>गुरुभक्ता शांति ॥ सदोदित ॥धृ॥ </B>
सद्गुरूचा खरा आत्मनिष्ठ असा शिष्य गुरूकृपें सदोदित आत्मशांतिचाच उपभोग घेत असतो! त्याची शांति कधीही ढळत नाही. ॥धृ. ॥

<B>नाहीं सेवा साधन कांहीं ॥ अखंड निजभक्ति ॥१॥</B>
असा हा भक्त सद्‌गुरू ची सेवा चाकरी, पूजा अर्चा, तसेच व्रत, उपवास, अनुष्ठान, कर्माचरण, योगाचरण वगैरे अशा अनेक प्रकारच्या साधना करीत नाही. तर, फक्त गुरूवर श्रध्दा ठेवून, स्वस्वरूपांत समरस होण्याचीच अशी निजभक्ती वा अभेदभक्तिच नित्य करीत असतो. ॥१॥  

<B>अहंकृति सांडितां सर्व ॥ आत्मस्वरूपीं प्रीति ॥२॥ 

<B>"मीच कर्ता भोक्ता आहे," असा देहाभिमान अगर 'मीपणा' अशी ही सर्व 'अहंकृति' हिचा त्याग केला असतां, आत्मस्वरूपांत नित्य रमण्याची आवड उत्पन्न होऊन, अशा भक्ताला आत्मारामाचा छंदच लागून राहतो! ॥२॥ 

<B>दत्तावधूत समर्थ सद्‌गुरु ॥ नित्य प्रेमज्योति ॥३॥</B>
सर्व शक्तिसंपन्न सर्वश्रेष्ठ असा समर्थ माझा सद्‌गुरू बालमुकुंद आहे! त्याच्या कृपेने स्वस्वरूपाची प्राप्ती झाल्याने, त्या स्वरूपाचा प्रेमरूपी ज्योतिचा प्रकाश त्या गुरूभक्तांच्या हृदयांत नित्य प्रकाशत असतो! म्हणजे तो भक्त गुरुप्रेमरसाची गोडी नित्य सर्वत्र चाखतो! गुरूभक्त सर्वश्रेष्ठ आहे! यालाच गुरूभक्त म्हणावा. ॥३॥


पद २५५१

<B>भक्ताची जननी ॥ सद्गुरु भक्ताची जननी ॥धृ॥ </B>
जशी आई आपल्या बालकांचे रक्षण, पालन, पोषण करिते, त्याचप्रमाणे ही दत्तावतारी सद्‌गुरू आई ही आपल्या भक्तबालकांचे रक्षण करणारी प्रेमळ आईच आहे! ॥धृ॥

<B>बोधमात्रै द्वैत हरुनी ॥ खेळवी निरंजनीं ॥१॥</B>
ती सद्गुरूमाऊली अशी प्रेमळ आहे की, ती आपल्या भक्तांना आत्मप्राप्तीचा बोध सांगून, त्या बोध सामर्थ्याने, जग निराळे, ब्रह्म निराळे, मी निराळा, तू निराळा, असा दुजेपणाचा मायाभाव नाहीसा करून ती गुरु माऊली आपल्या भक्तांना मायामलरहित शुध्द अशा आत्मस्वरूपांत आनंदाने खेळविते! त्यांत रमविते! ॥१॥  

<B>आपुला म्हणवुनी आपुले स्वरूपीं ॥ दिधली उन्मनी ॥२॥</B>
मी सद्गुरूस सहज शरण गेलो असतां, त्याने मला प्रेमाने आपला म्हटले! म्हणजे .. "आतां तू माझा पुत्र झालास! तुझी सर्व काळजी मला लागली! तू निश्चिंत रहा!" असे गुरूने मला अभयवचन देऊन आपल्या आत्मस्वरूपाठिकाणीच उन्मनी स्थिती प्राप्त करून दिली! उन्मनी म्हणजे चारी देहभाव विसरून असणे. अशी चारी देहाच्या पलीकडील मूळ स्वरूपस्थिती मला अनुभवास आणून दिली! या उन्मनी अवस्थेत मन स्वरूपी लय पावल्याने देहाचे, जगाचे भान राहात नाही. अशी ही उन्मनी अवस्था आहे. ॥२॥ 

<B>मीपणा गाळुनी ब्रह्मचि केलें ॥ दत्त जनीं विजनीं ॥३॥</B>
"मीच देह आहे, मीच कर्ता भोक्ता आहे," असा माझा देहाभिमान वगळून गुरूने मला ब्रह्मच वा आत्ममय करून टाकिले! त्यामुळे मला सद्‌गुरूकृपेने लोकांत, गावांत, अरण्यांत असा सर्वत्र तो दत्त परमात्माच ओतप्रोत भरला आहे, सर्व दत्तमयच असा अनुभव आल्याने मी नित्य गुरुप्रेमसुख भोगतो! ॥३॥


पद २५५२

<B>खुळी प्रेमाची जात ॥ लाभाविणें करी प्रीत ॥धृ॥</B>
अहो भक्तांनो! आत्मनिष्ठ शुध्द प्रेम करणारी अशी ही प्रेमाने वेडी झालेली प्रेमाची जात आहे! अथवा स्वार्थरहित दुसऱ्यांवर प्रेम करणाऱ्या, प्रेमाचे वेड लागलेल्या अशा गुरूपुत्रांचा एक श्रेष्ठ वर्ग आहे! ॥ धृ॥ 

<B>प्रत्युकार नेणें कदा ॥ करणें सदा परहित ॥१॥</B>
अशी ही गुरुप्रेमाने वेडी झालेली माणसे आपला काहीही फायदा न पाहतां, आपुलकीच्या शुध्द भावनेने दुसऱ्यावर उपकार करणे, दुसऱ्याचे हित न चिंतणे, असा वाईट मार्ग आचरणे, असे ते कधीहि जाणत नाहीत. तर उलट दुसऱ्याचे नित्य हितच करतात. सदा त्यांच्या फायद्यासाठीच झटतात! ॥१॥  

<B>निर्निमित्य प्रीति अखंड ॥ नाहीं किमपिहि स्वार्थ ॥२॥ </B>
अशी शुध्द प्रेमळ माणसे आपला काहीही हेतु नसतांना, काही एक कारण नसतांना, कोणी आपणांस मदत करो अथवा न करो, आपला फायदा करो वा नुकसान करो! हे सर्व टाकून, ही प्रेमळ माणसे दुसऱ्यावर आशारहित, स्वार्थरहित असे सदा प्रेमच करितात! ॥२॥

<B>प्रेमचि विश्वरूपें नटत ॥ प्रेमळ साक्षी सद्गुरुदत्त ॥३॥</B>
आत्मदृष्टीने विचार केला तर, आत्मनिष्ठ शुध्द असे प्रेम जगरूपाने सर्वत्र सजले गेले आहे! प्रेमानंद भोगण्यासाठीच तो दत्त परमात्मा जगरूप झाला आहे! सर्व काही जाणणारा, सर्व काही पाहाणारा, असा सर्वांचा साक्षी आत्मा असा केवळ आत्मारामच सद्‌गुरू दत्तात्रय आहे! तो प्रेममय अंतःकरणाचा असा अतिप्रेमळ आहे. तोच आपल्या भक्तांना स्वार्थरहित असे प्रेम देतो! असे हे शुध्द प्रेम इतर कोणीहि देऊ शकत नाही. या त्याच्या प्रेमाचा साक्षी तो दत्तप्रभूच आहे! त्याचे अमर्याद असे प्रेम आहे! तर गुरुकृपे असे निरपेक्ष प्रेम आपण या जगांत भोगूया! प्रेमानंद भोगण्यासाठी आपण जन्म घेतला आहे, तर क्षणिक भासमात्र प्रेमसुख हा मोहच आहे. त्याचा त्याग करूया! ॥३॥


पद २५५३

<B>जग हें चिच्छक्तिविलास ॥ पाहुनी मनीं माझ्या उल्हास ॥धृ॥</B>
हे दिसणारे भासमात्र असे दृश्य जग, अमर्याद अशा चैतन्य शक्तीचा प्रेमखेळ आहे! "जगांतील प्रत्येक वस्तू पाहतां तिच्यांत नाम, रूप व क्रिया ही त्रिपुटी दिसते. ही त्रिपुटी नित्य बदलणारी आहे, पण त्या वस्तूतील सत्ता व स्फूर्ति कधी बदलत नाही. बदल होणे हाच अनंत चिच्छक्ति विलास." असे हे जग आपल्या स्वरूपांत आनंदाने खेळत असलेले पाहून माझ्या मनाला फार उल्हास, आनंद होत आहे! ॥ धृ ॥ 

<B>स्वानंदास्तव एकस्वरूपीं ॥ प्रगटला विश्वाभास ॥१॥

<B>एकट्या एकच अशा आत्मस्वरूपांवर आपला आत्मानंद भोगण्यांसाठी, असे शुध्द प्रेम भोगण्यासाठी, हा दृश्य जगदाभास प्रगट झाला आहे! ॥१॥  

<B>निर्विकार दावी विकार ॥ स्वरूप सदा उदास ॥२॥</B>
हा जगदाभास का प्रगट केला? तर स्वरूप हे विकार अगर भेद नसलेले असे संथ आहे! स्वरूप हे सदा उदास आहे. म्हणजे विरक्त, निरपेक्ष, अगर आसक्ति नसलेले असे एकपणाविरहित एकच आहे. अशा एकपणांत त्या स्वरूपांत प्रेमानंद भोगतां आला नाही. म्हणून देह, जीव, ईश्वर, जग हा संसार वगैरे सर्व द्वैतभेद हा विकार प्रेमानंद भोगण्यासाठीच स्वस्वरूपांवर सहज हा द्वैतखेळ प्रगट झाला! दर्शविला गेला! ॥२॥

<B>भक्तिभरें गुरुभक्त होउनी ॥ दत्त सेवी प्रेमरस ॥३॥</B>
भक्ति प्रेमसुख सोहळा भोगण्याच्या आनंदभरांत साक्षात ब्रह्मस्वरूप तो दत्त सद्‌गुरू स्वतः आपल्या एकांगावर गुरू व शिष्य असा द्वैतरूप होऊन, आपल्या शुध्द प्रेमरूपी रसाची गोडी आपणच चाखीत आहे! द्वैतावांचून प्रेम भोगतां येत नाही. हे जग स्वरूपांहून भिन्न नाही. प्रेम भोगण्यासाठीच ते प्रगट झाले आहे. हे जाणून मी या जगांत नित्य प्रेमरूपी रसाची गोडी चाखतो! ॥३॥


पद २५५४

<B>आजी मला ब्रह्मानंद जाहला ॥ प्रेमळ सद्‌गुरु भेटला ॥धृ॥</B>
प्रेममय अंतःकरणाचा अति प्रेमळ असा दत्तावतारी सद्‌गुरू बालमुकुंद अनेक जन्मांच्या सुकृतामुळे मला भेटला! त्याला मी जसा होतो तसाच एकनिष्ठ भावनेने शरण गेलो असतां, सद्‌गुरूने मजवर पूर्ण कृपा केली! त्यामुळे आजच, ब्रह्मानंदाची मला प्राप्ति झाली! ते आत्मसुख मी नित्य भोगतो! ॥ धृ ॥

<B>दर्शनमात्रै त्रिपुटी हरपली ॥ निजप्रेमपूर लोटला ॥१॥ </B>
ब्रह्मानंदाची प्राप्ति अशी झाली की... केवळ सद्गुरूच्या दर्शनाने, त्याच्या भेटीमुळे, "द्रष्टा दर्शन- दृश्य" अशी ही त्रिपुटी स्वरूपी लय पावली. म्हणजे त्रिपुटीरहित असे आत्मस्वरूप माझ्या हृदयांत प्रगट झाले! त्यामुळे त्या स्वरूपाचे आत्मनिष्ठ शुध्द अशा प्रेमाचा जणु पूरच मजवर लोटला! अशा त्या प्रेमरूपी पाण्याने अंघोळ करून, मी पूर्ण भिजलो! असा मी प्रेममयच झालो! ॥१॥  

<B>गुरुशिष्यगांठी स्वानंदमिठी ॥ द्वैतभाव मावळला ॥२॥ </B>
गुरू व शिष्याची म्हणजे माझी व सद्‌गुरू बालमुकुंदाची भेट झाली असतां, हृदयांहृदय एक होऊन, आत्मानंदाची ऐक्य मिठीच पडली! मी स्वरूपांत पूर्ण मिळून गेलो! त्यामुळे "मी निराळा तू निराळा", गुरू निराळा, शिष्य निराळा", असा दुजेपणाचा भाव स्वरूपांत लय पावला! अशी माझी समरस स्थिती झाली! ॥२॥

<B>अवधूत दत्त भरला हृदीं ॥ प्रेमानंद प्रगटला ॥३॥</B>
अशा प्रकारे सर्व संगरहित, सर्वांहून अलिप्त असा दत्त परमात्मा माझ्या हृदयांत तुडुंब झाला! त्यामुळे मी नित्य गुरुप्रेमसुख भोगीत असतो! असा सद्‌गुरू भेटीचा महिमा अगाध आहे! ॥३॥


पद २५५५

<B>होतां प्रेमळाची भेटी ॥ पडते परेसीहि मिठी ॥धृ॥</B>
प्रेममय अंतःकरणाच्या, अशा प्रेमळ सद्‌गुरूची व शिष्याची भेट झाली असतां, चौथ्या महाकारण देहाची परावाचा हिचेसुध्दा स्वरूपी ऐक्य होते. म्हणजे त्यांची परावाचा स्वरूपांत मिळून जाते! अशी गुरू व शिष्याची स्वरूपी मिठी पडते! म्हणजे गुरू व शिष्य हा भेद नष्ट होतो! त्यामुळे स्वरूपच शिल्लक उरते! ॥ धृ॥ 

<B>ज्ञानाज्ञानही मावळती ॥ नष्टप्राय होय त्रिपुटी ॥१॥ 

<B>त्यांची स्थिती अशी असते की, ज्ञान म्हणजे ब्रह्मज्ञान प्राप्त होणे. अज्ञान म्हणजे बोधाचा अभाव; ते ज्ञान नसणे असे ज्ञान व अज्ञान सुध्दां स्वरूपांत लय पावते. आणि "ज्ञाता-ज्ञान-ज्ञेय" ही त्रिपुटी म्हणजे ज्ञान जाणणारा तो ज्ञाता, त्याचे ज्ञान व ज्यांचे ज्ञान जाणावयाचे ते ज्ञेय अशी ही त्रिपुटी नाहीशीच होऊन जाते. त्रिपुटीरहित एकटे एकच आत्मस्वरूप राहते! अशी अखंड आत्मस्थिती राहते! ॥१॥  

<B>गुरुशिष्य स्वरूपीं मिळती ॥ बोध्य बोधका पडे मिठी ॥२॥

<B>अशा आत्मस्वरूपांत गुरुव शिष्य एकरूपच होऊन जातात! म्हणजे ज्याला बोध सांगावयाचा तो शिष्य बोध्य व बोध सांगणारा गुरू बोधक अशा बोध्य बोधकाची स्वरूपी ऐक्य मिठी पडते! ते एकरूप होऊन जातात! ॥२॥ 

<B>भजतां निरभिमानें दत्ता ॥ निजानंद प्रेमपूर लोटी ॥३॥</B>
अशी स्थिती प्राप्त होण्यासाठी, त्या प्रेमळ सद्‌गुरू दत्तात्रयाची देहाभिमानरहित
होऊन भक्ति केली असतां आत्मानंद प्राप्त होऊन, या आत्मानंद प्राप्तीमुळे प्रगट झालेल्या प्रेमाचा जणू पूरच लोटतो! असे अमाप प्रेम भोगावयास मिळते! प्रेमळ गुरुभेट प्रेमच देणारी आहे. ॥३॥


पद २५५६

<B>निजभक्त भेटला ॥ प्रेमपूर लोटला ॥धृ॥ </B>
आपल्या आत्मस्वरूपांत नित्य रमणारा असा आत्मनिष्ठ गुरुपुत्र आज मला प्रेमाने भेटला! त्याला पाहून माझे हृदय प्रेमाने दाटून आले! माझ्या हृदयांत जणू प्रेमानंदाचा पूरच लोटला गेला! त्याच्या सहवासांत गुरुघरचे खूप प्रेम लुटले! त्याला कडकडून भेटलो! माझे डोळे प्रेमाश्रृंनी भरून आले! ॥धृ॥

<B>ऐक्य बोध प्रगटतांचि ॥ भवाब्धि आटला ॥१॥

<B>त्याच्या मुखावाटे जीवात्मा व परमात्मा एकच आहे, असा ब्रह्मप्राप्तीचा बोध ऐकून, तो बोध प्रत्यक्ष अनुभवल्याने माझ्या हृदयांत प्रगट होताच त्या बोधरूपी मोठ्या अग्नीने हा भासमात्र संसाररूपी समुद्र आटून गेला! कोरडा झाला! तो नाहीसाच झाला! म्हणजे हा संसार, देह, जग, शिव वगैरे भास खोटाच ठरला! ॥१॥  

<B>जीव ब्रह्म एक असती ॥ द्वैतबंध सुटला ॥२॥</B>
"मीच देह आहे, मीच कर्ता भोक्ता आहे", असे मानणारा हा जीव, व सर्वव्यापक असा आत्मा हे एकच आहेत. ते भिन्न नाहीत, असा दुजेपणा अगर हे मायाबंधन सुटून गेले! ॥२॥ 

<B>सर्वांसर्व दत्तस्वरूप ॥ प्रेमसिंधु सांठला ॥३॥</B>
सर्वांमध्ये सर्वत्र दत्तस्वरूप अगर आत्मस्वरूप याचा प्रेमरूपी सर्वव्यापक असा समुद्रच ओतप्रोत भरला! अशा अमर्याद प्रेम प्राप्तिमुळे मी नित्य मनमुराद गुरुप्रेमसुख भोगतो! माझ्या प्रेमळ गुरूच्या सहवासांतील निजभक्त केवळ बालमुकुंदच मला भेटल्याने गुरूच्या बोधाची उजळणीच झाली! गुरूच्या सहवासांतील आठवणी, अनुभवाच्या गोष्टी, गुरूचे प्रेम हे ऐकून माझे हृदय गुरुप्रेमाने दाटून आले. अशी त्या भक्ताची व माझी स्थिती प्रेममय झाली! ॥३॥


पद २५५७

<B>सहजासहजी नित्य मज ॥ निजप्रेम दिधलें ॥धृ॥</B>
मला सद्‌गुरू बालमुकुंदाने मी काहीहि प्रयत्न करितां अनायासे स्वस्वरूप प्राप्तीचे शुध्द, रसभरित शुध्द प्रेम नित्य दिले! ॥ धृ ॥ 

<B>कृपाकटाक्षं निःशंक करुनी ॥ हृदयीं सांठविलें ॥१॥ </B>
माझ्याकडे कृपादृष्टीने, दया दृष्टीने पाहून, मला शंकारहित केले. माझा कल्पित मायाभ्रम दूर केला! आणि गुरूने मला आपल्या हृदयांत साठवून ठेविले! हृदयांत मला स्थान दिले! असे गुरूने मला दिले! असा तो अति प्रेमळ आहे! ॥१॥ 

<B>अभय वचनें शांति दिधली ॥ परब्रह्मचि मज केलें ॥२॥</B>
गुरूने मला अभयवचन देऊन म्हणजे कृतकृत्य करून, त्याने माझी सर्व जबाबदारी आपल्या अंगावर घेतली! नाझी भीति काळजी नष्ट केली! अशा गुरूच्या प्रतिज्ञापूर्वक बोलण्याने गुरूने मला आत्मशांति दिली! व मला परावाचेच्या पलीकडील, चौदेहातीत असे ब्रह्मच करून टाकिले! मी ब्रह्ममयच झालो! ॥२॥

<B>स्वानंदामृत पाजुनी दत्ता ॥ भजनीं रमविलें ॥३॥</B>
या पंताला आत्मानंद हेच अमृत पाजून, तृप्त करून मला गुरूने आपल्या भजनानंदात रममाण केले! ॥३॥


पद २५५८

<B>आतां तरी उत्सव हा करीं साजिरा ॥ निरभिमानें चरणीं पडलों दयासागरा ॥धृ॥</B>
आम्ही करीत असलेला माघ वद्य प्रतिप्रदेचा, नरसिंह सरस्वतीचे निजानंदी गमन असा हा गुरूचा उत्सव प्रेमानंदाने, यथासांग साजरा करून घे! काही संकट आणू नकोस! तर यासाठी हे दयेच्या सागरा! कृपाळू अशा दत्ता! - मी देहाभिमानरहित होऊन तुझ्या पायांवर मस्तक ठेवून तेथे स्वस्थ पडलो आहे! तर कृपा करून हा प्रतिप्रदेचा उत्सव समारंभ आम्हां भक्तांकडून करून घे! ॥धृ॥

<B>द्वादशीचा उत्सव हा त्वांचि लोपिला ॥ भक्तिभरें भजन करितां सद्‌गुरु कोपला ॥ संकुचित गुरुकृपा भक्त तापला ॥ अनंत शक्ति सद्‌गुरु तुझी अजरामरा ॥१॥ </B>
हे सद्‌गुरू दत्ता! आश्विन कृष्ण पक्षांत गुरुद्वादशीचा उत्सव तूच होऊ दिला नाहीस. त्यामुळे गुरुभक्तिच्या बहाराने पुलकांकित होऊन गुरूचे भजन करीत असतांनाहि तू आमच्यावर कोपलास! तुझी अवकृपा झाली! तू रुसलास! म्हातारपण व मरण नसलेल्या अशा अविनाशी हे सद्‌गुरो! तुझी अनंत प्रकारे खेळणारी अशी अमर्याद शक्ति आहे! ही शक्ति तुझ्या इच्छेने खेळते! ती तुझ्या स्वाधीन आहे. तर मग तू तिला का चालना दिली नाहीस? हे तर तुझ्या हाती आहे. आम्ही तुझ्या शक्तिधारेच खेळू शकतो! तूच रुष्ट होऊन आमच्याकडे दुर्लक्ष केलेस!याला कारणीभूत तूच आहेस ॥१॥  

<B>अत्रि अनुसूयापोर्टी भक्तजननी ॥ दीनोद्धारा प्रगट ब्रह्म नित्य निरंजनीं ॥ प्रेमरूपीं भक्ता राखी जनीं विजनीं ।॥ भक्तोद्धारा अवधूत तोचि जनीं खरा ॥२॥ </B>
विचार केला तर हे दत्तगुरू! तू मायामलरहित शुध्द अशा आपल्या आत्मस्वरूपांत वा ब्रह्मस्वरूपांत नित्य रहाणारा असा ब्रह्मच आहेस. परंतु आपल्या भक्तांच्या उध्दारासाठी, त्यांना मोक्षसुखाची प्राप्ती करून देण्यासाठी, अत्रिऋषी व अनुसूयासती यांचे उदरी मनुष्य देहधारी अशा सगुण दत्तात्रय रूपाने या पृथ्वीतलावर अवतार धारण करून प्रगटलास! अशी तू आपल्या भक्तांची प्रेमळ आईच आहेस. तू आपल्या प्रेमरूपाने, प्रेमळपणाने लोकांत, गावांत अरण्यांत असे सर्वत्र आपल्या भक्तांचे रक्षण करितोस. असा तू अति प्रेमळ आहेस. अशा प्रकारे आपल्या भक्तांच्या उध्दारार्थ या जगांत, या जनांमध्ये, त्रिभुवनांत सर्वश्रेष्ठ असा तो खरा दाता दत्तात्रय गुरूच आहे, अशी आमची पूर्ण श्रध्दा तुजवर आहे. तुझ्यावांचून दुसरा समर्थ कोणीहि नाही. ॥२॥ 

<B>अंतकांतकब्रीद प्रगटीं प्राप्त परावरा ॥ ब्रह्मात्मैक्य बोध उजळीं ज्ञानाभास्करा ॥ भक्त गुरु तूंचि होसी सद्गुरुवरा ॥ दत्तबाळपदीं वाहे प्रेमाचा झरा ॥३॥</B>
चौथ्या महाकारण देहाची परावाचा आहे. या परावाणीच्या पलीकडील स्वतः सिध्द अशा हे पब्रह्मस्वरूप दत्तात्रया! तू काळालाहि ठार करणारा असा काळाचाहि तू काळ आहेस! या काळाच्या मुखांतून तू आपल्या भक्तांना सोडवितोस. असे तुझे भक्तवत्सल ब्रीद आहे. तर हे ब्रीद तू प्रगट कर! आणि हे ज्ञानसूर्य अशा दत्ता! तू आपल्या जीवात्मा व परमात्मा एकच आहे, असा तुझा उपदेश आमच्या हृदयांत प्रकाशित कर! त्या योगे आम्ही शांतीतच राहू. हे सर्वश्रेष्ठ अशा सद्‌गुरो! प्रेमानंद भोगण्यासाठी तूच स्वतः आपल्या एकांगावर भक्त व गुरू असा द्वैतरूप होतोस! माझा सद्‌गुरू बालमुकुंद हा दत्तच आहे. तर दत्तस्वरूप अशा बालमुकुंद गुरूच्या चरणी नित्य शुध्द प्रेमाचा झरा सतत वाहतच असतो! तर हे दत्ता! आम्हांला तुझे असे शुध्द प्रेम दे हा तुझा गुरुउत्सव साजरा करून घे ही नम्र प्रार्थना! ॥३॥


पद २५५९

<B>सच्चिदानंद दत्तमूर्ति ॥ पाहतां निमाली अहंस्फूर्ति ॥धृ॥

<B></B>
सत्यस्वरूप, ज्ञानस्वरूप व आनंद स्वरूप मिळून एक असणे अशा लक्षणांनी युक्त अशा परमात्मस्वरूप दत्तात्रय गुरूची सगुण मनुष्य देहधारी अशी मूर्ति पाहिली असता, माझे मीपणाचे स्फुरण अशी ही जीवदशा त्याच्या स्वरूपांत लय पावली! ॥धृ॥

<B>आपुला म्हणवुनी स्वरूप दावियलें ॥ दिधली मजला सदा निश्चिति ॥१॥ </B>
मी त्या दत्तगुरूस शरण गेलो असतां, त्याने मला आपला म्हटले! आत्मस्वरूपाचा अनुभव दिला आणि मला अखंड आत्मशांति दिली. ॥१॥  

<B>जग सर्व हें ब्रह्मस्वरूप ॥ ब्रह्मानंद त्रिपुटीस्थिति ॥२॥ </B>
हे दिसणारे दृश्य जग ब्रह्मस्वरूपच आहे, असा मला व्यापक अनुभव दिला! आणि या जगांतील भोग्य-भोक्ता-भोग, दृश्य द्रष्टा दर्शन, अशा अनंत त्रिपुटी उठतात व निमतात. तर अशी ही तीन प्रकारची स्थिती, अशी त्रिपुटी असणे ही सुध्दा ब्रह्मानंद अगर आत्मानंद स्थितीच आहे. असे सर्वत्र ब्रह्मच आहे, असा गुरूने मला अनुभव दिला. ॥२॥ 

<B>बालमुकुंद सच्चिदानंद ॥ दत्ता सहज प्रेमप्रीति ॥३॥</B>
माझा बालमुकुंद गुरू हाच दत्तगुरू आहे! तो सत्य, ज्ञान व आनंद या लक्षणांनी युक्त असा परमात्माच आहे! त्याच्या कृपेने मला सर्वत्र ब्रह्मानुभव येऊन त्या स्वरूपाच्या रसभरीत प्रेमसुखाची गोडी या पंताला अनायासे नित्य चाखावयास मिळाली! मी असा गुरुकृपे धन्य झालो! ॥३॥


पद २५६०

<B>उत्सव उत्साह सद्‌गुरु दत्त ॥ हृदयीं नांदतो ॥धृ॥</B>
स्मरणार्थ केलेला उत्सव समारंभ व अशा या उत्सवाबद्दल मनांत उल्हास, सद्गुरूच्या स आनंद असणे. अशा प्रकारे तो उत्साह व त्याचा उत्साह या दोन्हीरूपाने तो दत्तात्रय सद्गुरूच झाला आहे! मनांत उत्साह उत्पन्न करून, त्याचा उत्सव तोच करून घेतो! असा तो दत्त सद्‌गुरू भक्तांच्या हृदयांत आत्मारामरूपाने आनंदाने वास्तव्य करून राहतो! ॥धृ॥

<B>स्वानंदास्तव देवभक्त ॥ आपणचि खेळतो ॥१॥</B>
केवळ आपला आत्मानंद भोगण्यासाठी तो दत्त परमात्मा आपण स्वतःच देव भक्त असा द्वैतरूप होऊन भजनानंदात खेळून, आपला प्रेमानंद आपणच भोगतो! ॥१॥ 

<B>ब्रह्मानंद विश्वरूपें तोचि भासतो ॥२॥ 

<B>ब्रह्मानंद स्वरूप असा तो दत्त परमात्माच जगरूपाने भासमात्र दिसतो! वास्तविक हे जग नसून ते ब्रह्मस्वरूपच आहे. त्या स्वरूपांवर जगाचा खोटाच भास अज्ञानामुळेच भासतो! ॥२॥ 

<B>प्रेमपानें तृप्त दत्त ॥ गुरुपदर्दी लोळतो ॥३॥</B>
सद्‌गुरूच्या आत्मप्राप्तीच्या रसभरीत प्रेमप्राशनाने हा पंत पूर्ण तृप्त होऊन, त्या सद्‌गुरू दत्तात्रयाच्या पायांवर प्रेमाने लोटांगण घालतो! ॥३॥


पद २५६१

<B>दत्तप्रतिपदीं आनंद झाला ॥ गुरुउत्सव सांग केला ॥धृ॥ </B>
माघ वद्य प्रतिपदा, श्री दत्तावतारी नरसिंह सरस्वती यांचे श्रीशैल्य यात्रा गमन, अशा दत्त प्रतिपदेचा दत्तगुरूचा उत्सव यथासांग, पुरेपूर, सर्व अंगांनी गोड असा साजरा केला गेला! त्यामुळे दत्त प्रतिपदेच्या गुरुउत्सवांत सर्वांना पुरेपूर आनंद मिळाला! ॥ धृ ॥ 

<B>भक्ति देउनी उत्सव करविला ॥ निजप्रेमानंद दिधला ॥१॥

<B>सद्‌गुरू दत्तानेच आम्हांस भक्ति देऊन त्याचा उत्सव त्यानेच आम्हा भक्ताकडून करवून घेतला! व आम्हां भक्त मंडळीस आत्मनिष्ठ शुध्द प्रेमाचा आनंद प्राप्त करून दिला! सर्व भक्त मंडळी या उत्सवांत प्रेमानंद भोगून तृप्त झाली! ॥१॥  

<B>सेवा साधन कांहीं नसतां ॥ निजठाव मज दाविला ॥२॥</B>
सद्‌गुरूची सेवा चाकरी करणे, त्याची पूजा अर्चा करणे, तसेच जप, तप, व्रत, उपवास, अनुष्ठान, योगाभ्यास, शास्त्र, पठण वगैरे कष्टमय साघना मी काहीच केल्या नसतांनाहि सद्‌गुरूने मला आपले आत्मस्वरूपाचे ठिकाण दाखविले! म्हणजे मला आत्मानुभव दिला! ॥२॥ 

<B>मीपणात्यागें पायीं पडतां ॥ दत्तप्रेमामृतें भिजला ॥३॥</B>
"मीच देह आहे, मीच कर्ता भोक्ता आहे," अशा देहाभिमानाचा त्याग करून, मी सद्‌गुरूच्या पायांवर मस्तक ठेवून तेथे त्याच्या आश्रयाखाली स्वस्थ पडून राहिलो असतां, हा पंत त्या गुरुप्रेमरूप पाण्याने अंघोळ करून पूर्ण भिजून ओला चिंबच झाला! म्हणजे मी गुरुप्रेमरूपी रसाची गोडी नित्य चाखण्यांत पूर्ण रंगून गेलो! अमाप गुरुप्रेम भोगिले! अशी माझी या उत्सवांत पूर्ण प्रेममय स्थिती झाली. ॥३॥


पद २५६२

<B>घेतों निजीं मी नीज ॥ नित्य स्मरतों सद्‌गुरु राज ॥धृ॥</B>
मी माझ्या आत्मस्वरूपांतच झोप घेतो. अशी माझी नित्य स्वरूपस्थितीच असते. गुरुकृपे माझी अशी स्थिती झाली आहे. त्यामुळे मी नित्य सद्‌गुरू दत्तराजाचे स्मरण करीत असतो! मी त्या सद्गुरू स्वरूपाहून निराळा राहिलो नाही. माझी सदा ऐक्यस्थितीच असते. ॥धृ॥

<B>धर्माधर्म नाहीं जाहलें ॥ सरलें कर्मकाज ॥१॥</B>
सदा स्वरूपांत रमल्यामुळे मला धर्म म्हणजे वैदिक धर्म आचरण करणे, पापाचरण करणे, अनीतीने वागणे असे धर्म व अधर्म या दोन्हींचे बंधन राहिले नाही. मी कर्मे करून अकर्ता, भोग भोगून अभोक्ता अशी माझी स्थिती असल्याने सर्व कर्मे ब्रह्मार्पित होतात! मीच कर्ता, मीच देह आहे, हा अभिमान निघून गेल्याने ही देहाची पुण्य पाप कर्मे आम्हांस बाधीत होत नाहीत. आम्ही स्वस्वरूपाने सदा अलिप्त राहातो! गुरुकृपे स्वरूप प्राप्त झाल्याने आम्हांस धर्माधर्म कर्माकर्म ही राहिली नाहीत. तसेच कर्म म्हणजे कार्य व काज म्हणजे कारण अगर ब्रह्म तर कारणावांचून कार्य घडू शकत नाही. कारणाचे म्हणजे ब्रह्माचे कार्य हे दृश्य जग आहे. हे कारणच कार्यरूपाने प्रगट झाले आहे. तर कारण व कार्य भिन्न नाहीत. आमचा हा कार्य व कारण भेद निघून गेला. त्यामुळे कारण व कार्य हे समाप्त झाले! स्वरूपच शिल्लक उरले! ॥१॥  

<B>सर्वांसर्व ब्रह्मचि भरलें ॥ सहज प्रेमाची माज ॥२॥ </B>
तर स्वस्वरूपच शिल्लक उरल्यामुळे, अशा अनुभवामुळे सर्वांमध्ये सर्वत्र आत्मस्वरूपच ओतप्रोत भरले गेले! अशी माझी समरसस्थिती झाल्याने अनायासे त्या स्वरूप प्राप्तीचे शुध्द प्रेम माझ्या हृदयांत प्रगट झाल्याने मला जणू प्रेमाची मस्तीच चढली! त्या प्रेमाने मी धुंद झालो! ॥२॥ 

<B>निराभिमानें दत्ता भजतां ॥ सहज स्वानंदमौज ॥३॥</B>
देहाभिमानरहित होऊन, त्या दत्तात्रयगुरूची आत्मनिष्ठ अशी भक्ति केली असतां, अनायासे आत्मानंदात रमण्याचा मजेचा खेळ प्रेमाने खेळणे अशी मौज भोगतां येते! यासाठी देहाभिमानाचा त्याग करावा. गुरूची एकनिष्ठ भावनेने भक्ति करावी. हेच सोपे साधन आहे. म्हणजे मग हे माया कल्पित भासमात्र द्वैत शिल्लक उरत नाही. तसेच देहाभिमानाचा त्याग केल्यावर कार्य कारणाचा शेवट होतो. ॥३॥


पद २५६३

<B>प्रेमापान करूं ॥ सद्‌गुरुभजनीं काळ सारूं ॥धृ॥</B>
आतां आम्ही सद्‌गुरूचे आत्मनिष्ठ शुध्द असे प्रेम प्राशन करू! आणि सद्‌गुरू दत्तात्रयाच्या भजन भक्तीत आम्ही हा आयुष्याचा काळ घालवू! ॥धृ॥

<B>ब्रह्मानंदें मस्त होउनी ॥ द्वैत समूळ वारूं ॥१॥

<B>आत्मानंद भोगण्यांत, त्या आनंदाने धुंद होऊन, हा भासमात्र दिसणारा मायाकल्पित द्वैतरूप जग पसारा, हा क्षणभंगुर आहे, असे जाणून आम्ही त्याला मुळासकटच नाहीसा करून टाकू! हा मायाभ्रम नष्ट करू! ॥१॥  

<B>द्वैताद्वैत नाहीं करुनी ॥ शुद्धस्वरूपीं भरूं ॥२॥ </B>
द्वैत म्हणजे जीवात्मा अद्वैत म्हणजे अंतरात्मा तर अशा द्वैत व अद्वैताच्या पलीकडे असणाऱ्या मायामलरहित अशा शुध्द परमात्मस्वरूपांत आम्ही सदा भरून राहू! ॥२॥ 

<B>अनन्यभावें दत्तचरणीं ।॥ मीपणा विसरूं ॥३॥</B>
सर्वत्र परमात्माच आहे, अन्य काहीही नाही. अशा दृढ भावनेने दत्तात्रय गुरूच्या पायी त्याच्या आश्रयाखाली पडून, "मी देह आहे, मीच कर्ता आहे, असा देहाभिमान बाळगणे, हा संसार, घरदार, स्त्री, पुत्र, संपत्ति, यांचा अभिमान बाळगणे हा मीपणा आम्ही विसरून जाऊ! गुरुकृपे आम्ही राहिलेल्या आयुष्यांत अशा प्रकारे वागून काळ व्यतीत करू! ॥३॥


पद २५६४

<B>लाथ मारुनी या संसारा ॥ जाऊं चला रे सद्गुरुघरा ॥धृ॥</B>
हा संसार नाशवंत, क्षणभंगुर असाच आहे. येथे आपली वस्ति अल्पकाळ अशी आहे. या देहाचा क्षणभरहि जगण्याचा भरवसा नाही. येथे आपले कुणीही नाहीत.व आपणहि कुणाचे नाहीत. येथील मोह नाते खोटेच आहे. तर अशा ह्या संसाराचा खोटा मोह तोडून, याची आसक्ति काढून, त्याचा त्याग करून चला रे! आपण गुरूकृपे मूळची स्वरूपानंद स्थिती हेच गुरूचे घर आहे. अशा त्या आत्मघरी आपण जाऊ! तर त्वरा करा! लवकर निघा! उशीर नको! काळ काही आपला आप्त सोयरा नाही. सावध व्हा. ॥धृ॥

<B>यदृष्टं तन्नष्टं सत्य ॥ भजू आत्मा अजरामरा ॥१॥</B>
हे जे भासमात्र दृश्य जग, संसार, देह, घरदार, संपत्ति वगैरे दिसते, ते सर्व नाश पावणारे आहे. ते काही कार्यक्षम टिकणारे नव्हेत. ज्याला म्हातारपण नाही, जे नित्य तरूण आहे, ज्याला कधी मरण नाही असे अजरामर, अविनाशी आत्मस्वरूप आहे. तर अशा त्या आत्मारामाचीच आपण भजन भक्ति करूया! ॥१॥  

<B>बंधमुक्तीची भ्रांति टाकुनी ॥ सेवू शांतिपरावरा ॥२॥</B>
"मी मायापाशांत अडकलेला आहे, या मायाबंधनांतून सुटून मला मोक्ष कसा मिळेल?" असा बंधमुक्तीचा भ्रम खोटाच आहे. बंध व मोक्ष हे स्वरूपाठिकाणी नाहीत. तर बंध मोक्षातीत आहे. तेव्हा असा हा बंध मोक्षाचा कल्पित भ्रम टाकून, चौथ्या महाकारण देहाची परावाचा याच्या पलीकडे, चौदेहातीत असलेले आपले शांति देणारे आत्मस्वरूप आहे. तर आपण त्याचेच सेवन करूया. त्या स्वरूपांत रमूया! ॥२॥

<B>प्रेमपानें होउनी मस्त ॥ दत्तचरणीं करूं थारा ॥३॥</B>
अशा त्या स्वरूपप्राप्तीच्या रसभरित प्रेम प्राशनाने धुंद होऊन, परमात्मस्वरूप अशा दत्तात्रय गुरूच्या पायी प्रेमाने आश्रय करून राहू या! ॥३॥

पद २५६५

<B>दूर करीं संसृति ॥ दत्ता ॥ देई चरणप्रीति ॥धृ॥</B>
हे सद्‌गुरू दत्तात्रया! हा दुःखमय खोटा भासमात्र असा संसार जन्ममरण्याच्या फेऱ्यांत टाकणारा आहे. तर तू याला दूर कर. याचा मला संग नको! मला तुझ्या पायाची सेवा नित्य करावी, अशी आवड माझ्या ठिकाणी उत्पन्न कर. कारण तुझे चरण हे स्वस्वरूप प्राप्तीचे ठिकाण आहे. तुझ्या पायापाशी मोक्षलक्ष्मी नित्य वास करिते. तुझ्या चरणसेवेने सर्व काही प्राप्त होऊ शकते! असा तुझ्या चरणांचा महिमा अगाध आहे! ॥धृ॥

<B>थकलों भागलों या संसारीं ॥ दावीं निजस्थिति ॥१॥ </B>
हे सद्‌गुरो! मी या संसारातील दुःख, कष्ट, दगदग, संकटे, व्याधि वगैरे त्रासांनी फारच थकून गेलो आहे. तर हे दुःख निवारण करून मला आपले आत्मस्वरूप दाखव. म्हणजे मला आत्मानुभव दे! ॥१॥  

<B>प्रेमामृत पार्जी मातें ॥ न मार्गे मुक्ति ॥२॥</B>
हे सद्‌गुरू मी तुजजवळ मुक्ति म्हणजे "मी ब्रह्म आहे" अशी 'अहंब्रह्मास्मि' अशा अभिमानाची मुक्ति मागत नाही. ती मला नको. तर मला तुझे आत्मनिष्ठ शुध्द असे प्रेमरूपी अमृत पाज! हे प्रेमच मी मागतो. ॥२॥

<B>स्वानंदामृत पुरवुनी देई ॥ दत्तचरणीं रति ॥३॥</B>
आत्मानंद पायांपाशी सदा रत होण्याची, दत्ताच्या चरणसेवेची आसक्ति अगर गोडी माझे ठायी उत्पन्न कर. म्हणजे तुझे चरणसुख मला दे! ॥३॥


पद २५६६

<B>पावन तूं रवितनया ॥ वरिलें धन्यत्व सेवुनी अत्रितनया ॥धृ॥</B>
सूर्याची कन्या यमुना या नावाची माझी पत्नी, अशा हे यमुनाका! तू शुध्द, पवित्र अशी असून या संसार सागरांतून उध्दरून गेलेली अशी तू पावन आहेस! तू श्रेष्ठत्व स्विकारून, अत्रिऋषर्षीचा पुत्र दत्तात्रय असे माझे नांव दत्तात्रय आहे. तर अशा दत्तात्रयासी तू लग्न लाविलेस! ॥धृ॥

<B>आजन्म योगधारिणी ॥ मातृ पितृ बंधु भगिनी सौख्यकारिणी ॥ भक्ततापहारिणी ॥ बाळगोपाळ पाडसा जेवीं हरिणी ॥ ध्यासी नित्य गुरुपाया ॥१॥ </B>
हे यमुनाका! तू आत्मयोग साध्य करणारी, त्या आत्मस्वरूपांत सदा रमणारी, अशी जन्मभर हा योग साधणारी आहेस! व आई-बाप, भाऊ, बहीण या सर्वांना सुख प्राप्त करून देणारी अशी तू आहेस. तसेच हरिणी जसे आपल्या पाडसाचे रक्षण, पालनपोषण करिते, तसे तू बालगोपाल मंडळींचे, अशा भक्तांचे तू पालन करणारी आईच आहेस! तू नित्य गुरुचरणांचे ध्यान करितेस! म्हणजे निर्गुण, निर्विकल्प असे पद याच्या ध्यानांत तू रहातेस! ॥१॥  

<B>किंचिन्मात्र नसे स्वार्थ ॥ संतसेवामीर्षे साधिला परमार्थ ॥ जाणुनी आत्मत्त्वार्थ ॥ स्वात्मानंदीं केला नरजन्म सार्थ ॥ योगिणी अवधूतप्रीया ॥२॥ </B>
थोडा सुध्दा आपला सांसारिक फायदा व्हावा, हे तुझ्या मनांत अजिबात नसून, तू केवळ संतांच्या, भक्तांच्या सेवेच्या निमित्ताने ईश्वर प्राप्तीचा असा परमार्थ मार्ग साध्य केलास! आणि आत्म्याचे सत्यस्वरूप कसे आहे याचे रहस्य तू जाणून, आपल्या आत्मानंदात सदा रमणे असे तू मनुष्य जन्माप्रमाणे या खीजन्माचे सार्थक ह्याच चालू जन्मांत साध्य करून घेतलेस! दत्तात्रय असे नांव असलेल्या या पंताची तू पत्नी यमुनाका आत्मयोग साधणारी अशी योगिनी आहेस! ॥२॥ 

<B>प्रेमळ सदय हृदया ॥ आर्त देखुनी त्यावरी करिसी दया ॥ करुनी बोध सूर्योदया ॥ शांति भोगिसी पावुनी स्वरूपठाया ॥ मिळसी जाउनी दत्तराया ॥३॥</B>
प्रेममय अंतःकरणाची पूर्ण दयाळू अशा हे स्त्रिये! हे यमुनाका! परमार्थ मार्गप्राप्तीची तळमळ असणाऱ्या अशा आर्तं भक्तास पाहून, त्याला सूर्याच्या उदयाप्रमाणे आत्मप्राप्तीचा उपदेश प्रकाशित करून, त्याला आत्मप्राप्ति करून देतेस! अशी तू त्या भक्तांवर दया करितेस! आणि आपल्या आत्मस्वरूपाठिकाणी जाऊन ते स्वरूप प्राप्त करून, ते आत्मशांति भोगितेस! व शेवटी तू दत्तगुरू जगाच्या स्वरूपांत वा आत्मस्वरूपांत, आपला हा देह त्यजून तू तेथे मिळून एकरूपच होऊन गेलीस! तू स्वानंद धामी वास्तव्य केलेस! ॥३॥


पद २५६७

<B>पूर्ण केला संसार ॥ दत्ता नेलें भवाब्धिपार ॥धृ॥</B>
माझी पत्नी यमनाक्का निधन पावली! सद्‌गुरूने आमचा हा संसार पूर्ण केला! आतां त्या संसाराची आसक्ति आम्हांस राहिली नाही. असा हा संसार पूर्ण करून, सद्‌गुरू दत्ताने मला या संसाररूपी समुद्रातून पलीकडे परमात्मस्वरूपाठिकाणी माझा हात धरून मला तेथे पोहोचविले! हा परमार्थहि गुरूने पूर्ण केला! आतां राहिलेले आयुष्य गुरु भजनांत प्रेम भोगण्यांत घालवू! ॥धृ॥

<B>निवृत्तीस्तव दाविली प्रवृत्ति ॥ स्वरूपीं दिधला थार ॥१॥ </B>
सद्‌गुरू बालमुकुंदानेच मला अंतर्मुख वृत्तिरूपी परमार्थ प्राप्तीसाठी मन, बुध्दि, इंद्रिये, जग, जन इत्यादि बाह्यवृत्ति अथवा हा बहिर्मुख वृत्तिरूपी संसार दाखविला! अशा ह्या संसारामुळेच याच्या आधारावरच परमार्थ मार्ग मला साधतां आला! याचे तात्पर्य असे की, ... "सद्‌गुरू बालमुकुंदानी श्री शैल्य यात्रेला जाण्यापूर्वी मला जी आज्ञा केली होती, त्या आज्ञेप्रमाणे 'निवृत्तिस्तव' म्हणजे स्वरूपानुभव स्थिरावण्याकरिता प्रवृत्ति मार्गाचा अवलंब करून आपण लग्न कंरून घेतले." असे करून सद्‌गुरूने मला आपल्या आत्मस्वरूपाठिकाणी आश्रय दिला! तेथे मी राहिलो! ॥१॥ 

<B>प्रपंच परमार्थ होउनी तूंचि ॥ दाविलें निजगुजसार ॥२॥ </B>
हे सद्‌गुरू हा दृश्य भासमात्र संसार व ईश्वर साधनभूत असा पुरुषार्थ हा परमार्थ तूच स्वतः होऊन मला गुह्य अशा आत्मस्वरूपाचे सार अनुभवाने दाखविलेस. ॥२॥ 

<B>द्वैतबंधन समूळ खंडिलें ॥ दत्तप्रेमसागर ॥३॥</B>
माझे द्वैत बंधन म्हणजे 'मी निराळा, तू निराळा', 'जग निराळे, ब्रह्म निराळे', 'संसार निराळा, परमार्थ निराळा', असा भेद मानणे असे माझे हे द्वैतबंधन तू मुळासकटच तोडून टाकिले! त्यामुळे सर्वत्र स्वरूपच भरले गेले! असा तू दत्तात्रय गुरू म्हणजे केवळ प्रेमाचा अथांग, सर्वव्यापक असा सागरच आहेस. असा त्याचा असीम प्रेमा आहे! त्याच्या कृपेने मी नित्य गुरुप्रेम सुख भोगतो! ॥३॥


पद २५६८

<B>मिळतां बालावधूत पाउलें ॥ नरजन्माचें सार्थक जाहलें ॥धृ॥

<B>दत्तावतारी सद्‌गुरू बालमुकुंदाच्या चरण दर्शनाचा लाभ मला झाला असतां, त्याची मजवर पूर्ण कृपा झाली. मला अनादि अवधूत संप्रदाय क्रमाप्रमाणे अनुग्रह १८७५ साली युवानाम संवत्सरांत आश्विन वद्य गुरूद्वादशीस कडेंगुद्दीस चिंतामणि विरूपाक्ष यांचे घरी, मावसबंधू गणू मारिहाळ यांच्या वतीने बालमुकुंद गुरूचा अनुग्रह झाला! त्यामुळे माझे या मनुष्य जन्माचे सार्थक झाले! सार्थक म्हणजे "मी कोण आहे? हे ओळखणे." हीच जन्माची सफलता आहे! अर्थात गुरूने मला आत्मानुभव दिला! ॥धृ॥

<B>अभय वचनें मुक्त होउनी ॥ बोधामृत प्राशन केलें ॥१॥ </B>
तसेच सद्गुरूने मला अभयवचन दिले! असा कल्याणप्रद आशीर्वाद दिला! गुरूच्या अभयवचनाने मी ब्रह्मस्वरूपांत पूर्णपणे मिळून गेलो! गुरूने मला सांगितलेला आत्मप्राप्तीचा बोध हेच अमृत मी प्राशन केले! अर्थात गुरु प्रचिती, शाख प्रचिती व आत्म प्रचिती यांचा त्रिवेणी संगमच झाला! अशा प्रकारे सद्‌गुरू बालमुकुंदाचा १८७५ पासून १८७७ पर्यंत दोन वर्षे सहवास घडून अनुभव आला. नंतर १८७७ साली बालमुकुंद हे आपल्या भक्तांचा निरोप घेऊन, श्री शैल्य यात्रेस निघून गेले! पुष्कळ शोध केला पण, त्यांचा तपास लागला नाही. ते पुन्हा परत आलेच नाहीत. श्री शैल्य यात्रेस जातांना त्यांनी मला हा दत्तसंप्रदाय चालविण्याची आज्ञा बेळगांव येथे केली होती. ॥१॥  

<B>अवधूतपंथ प्रगट करूनी ॥ सद्‌गुरुनाम जगीं गाजविलें ॥२॥ </B>
पुढे सद्‌गुरूंच्या हट्टाने, त्याच्या आज्ञेप्रमाणे १८७८ ते १८७९ सालांत योग्य अधिकारी
पाहून, त्यांना अवधूत संप्रदायाप्रमाणे परंपरेचा उपदेश देण्याचे कार्य मी सुरू केले. जवळजवळ २७ वर्षे १९०५ सालापर्यंत हा अवधूत संप्रदाय चालविला. अनेक जनांचा उध्दार करून, अनेकांना भक्तिमार्ग हा गुरूमार्ग आचरून हा लुप्त असलेला अवधूत मार्ग जनांना प्रगट करून दाखविला. सद्‌गुरूचे नांव जगांत प्रसिध्दीस आणून, दत्तमार्गाचा ध्वज फडकाविला! ॥२॥

<B>प्रेमामृत पिउनी पाजुनी ॥ दत्तस्वरूपीं भक्त जागविलें ॥३॥</B>
आणि गुरुभजनानंदांत रमून, मी गुरूचे प्रेमरूपी अमृत पिऊन, ते इतर भक्तांना पाजून प्रेमानंदाची लयलूट करून भक्तमंडळीस दत्तगुरूच्या स्वरूपांत रममाण होण्याची जागृति दिली! असा सद्गुरू भेटीचा महिमा अगाध आहे! त्याच्या कृपानुग्रहाने माझे या नरजन्माचे सार्थक झाले! ॥३॥


पद २५६९

<B>प्रेमस्तन पाजी नित्य ॥ प्रेमळ गुरुजननी ॥ बाळक तळमळे दिनरजनी ॥धृ॥ </B>
हे माझी सद्गुरू बालमुकुंद प्रेमळ आई! हा तुझा पंत बालक, तुझ्या प्रेम प्राप्तिसाठी रात्रंदिवस तळमळतो! मला फार प्रेमभूक लागली आहे. तर, तुझ्या प्रेमरूपी स्तनाचे प्रेमदुग्ध मला पाज व मला पूर्ण तृप्त कर. ॥धृ॥

<B>इहपरभोग काकविष्टा होचि ते गमती ॥ श्रेय कदापि न होती ॥ गमनागमन बंधमोक्ष व्यर्थचि भासती ॥ आवडे तव चरणीं वस्ती ॥ वाहुनी चिंता राखिसी भक्ता ॥ जनीं आणि विजनीं ॥१॥</B>
हे सद्‌गुरू मला तुझ्याबांचून या मृत्यूलोकांतील व स्वर्गलोकांतील भोगसुखाची इच्छा करणे अनिष्ट वाटते इह परभोग कदापिही आपले कल्याण करणारे, आत्महित करणारे होत नाहीत. तसेच जन्मणे व मरणे आणि मायापाशांत अडकणे हा बंध आहे व मायापाशांतून सुटणे हा मोक्ष आहे, असे जन्ममरण, बंध मोक्ष, ही द्वंद्वे स्वरूपांवर व्यर्थच भासमात्र दिसतात. हा भास खोटाच आहे. ते स्वरूपाठिकाणी नाहीतच. मला तर तुझ्या पायाजवळ वास्तव्य करून राहणेच आवडते. कारण तू आपल्या भक्ताची सर्व चिंता आपल्या शिरावर बाहून, या जनांत, गावांत व अरण्यांत असे सर्वत्र त्यांचे रक्षण करीतोस. ॥१॥  

<B>चित्तभ्रामक शब्दारण्य पाहुनियां भ्यालों ॥ अनन्यभावें शरण आलों ।॥ तवपदरज मस्तकीं पडतां स्वानंदें धालों ॥ गुरुपदकंजभ्रमर झालों ॥ कर्तृत्वाभिमान गळला ॥ रमतां गुरुभजनीं ॥२॥</B>
हे सद्‌गुरू! चित्ताला भूल पाडणारे, अमांत, घोटाळ्यात पाडणारे शाब्दिक शास्त्रीय ज्ञानरूपी गुंतागुंतीचे दाट जंगल पाहून मी फार भ्यालो! या शब्दरूपी अरण्यांतून स्वरूपाकडे जाण्यास वाट मिळेना! म्हणून यांतून बाट मिळण्यास वाटाड्याच पाहिजे. यासाठी मी सर्वत्र आत्माच आहे, अशा एकनिष्ठ भावनेने तुला शरण आलो आहे! हे सद्‌गुरू! तुझ्या पायांच्या मातीचे धुलीकण माझ्या मस्तकांवर पडले असतां, "मीच कार्यकर्ता आहे", असा देहाभिमान , गळून पडला! ॥२॥ 

<B>प्राप्त आत्मस्वरूपसिद्ध कर्तव्य सरलें ।॥ द्वैताद्वैत ओसरलें ।॥ कृतकृत्यता समूळ जिरली मौन स्थिरावलें ॥ अक्रियत्व अंगीं बाणलें ॥ सोहंदक्षिणा देउनी रमतो ॥ दत्त निरंजनीं ॥३॥</B>
देहाभिमान निघून गेल्याने स्वतः सिध्द असे प्राप्तच असलेले आत्मस्वरूप प्रत्ययाला आले! त्यामुळे आतां आत्मप्राप्तिसाठी कर्तव्य करणे संपले! त्यामुळे द्वैत म्हणजे हा दृश्य जग पसारा व अद्वैत म्हणजे आत्मा. तर जग निराळे, आत्मा निराळा हा भेद मानणे, याची सर्व भरती ओसरली ही अद्वैत भावना नाहीशीच झाली. आणि जे काय साधावयाचे ते पूर्ण साधले. काही साधन करणे राहिले नाही. जीव स्वतःच ब्रह्मात्मा झाला" अशी धन्यता सुध्दा मुळासकट जागच्या जागीच स्वरूपांत मुरून गेली! एकरूप झाली! त्यामुळे माझे मौन स्थिरावले! म्हणजे मुकेपण अथवा शब्दातीत असे केवळ आत्मस्वरूपच वृढ झाले! म्हणजे कर्मे करून अकर्ता, भोग भोगून अभोक्ता, बोलून मौन अशी सर्वांहून अलिप्त आत्मस्थिती मला अंगी दृढ बाणली! व "जो परमात्मा तो मीच आहे किंवा मीच ब्रह्म आहे अशी ही ब्रह्मपणाची सोहंदक्षिणा सद्‌गुरूला देऊन, हा ब्रह्म भावहि विसरून हा पंत मायामलरहित शुध्द अशा आत्मस्वरूपांत नित्य रमतो व गुरुप्रेमसुख नित्य भोगतो. ॥३॥


पद २५७०

<B>सद्गुरुमाय भेटली ॥ संसृतिबाधा फिटली ॥धृ॥</B>
केवळ दत्तस्वरूपच अशी सद्‌गुरू बालमुकुंद आई मला भेटली! तिच्या कृपेमुळे या संसारातील दुःख, कष्ट, संकट, भीति, दगदग वगैरे जन्ममरण फेऱ्याचा दुःखद त्रास नाहीसाच झाला! ॥धृ॥

<B>प्रवृत्ति निवृत्ति ऐक्य होतां ॥ हृदयग्रंथि तुटली ॥१॥ </B>
प्रवृत्ति म्हणजे "मन, बुध्दि, इंद्रिये, जग, जन इत्यादि बाह्यवृत्ती अशी संसारी वृत्ति" व निवृत्ति म्हणजे "संसारातील विषयापासून ईश्वराकडे वळणे किंवा अंतर्मुखवृत्ति असणे अशी प्रवृत्ति व निवृत्ति यांचे ऐक्य होतां, म्हणजे ही प्रवृत्ति बाजूला हटवून, निवृत्ति मार्गाने स्वस्वरूप ओळखून तोहि आत्मभाव अगर 'मी ब्रह्म आहे' हा भाव बाजूला सारून जसे सुवर्ण व अलंकार, माती व घर हे ऐक्यरूपच आहेत, त्यात भेद नाही. तसे हे दृश्य जग, संसार व आत्मस्वरूप एकच आहे, अशा अन्वयमार्गाने ऐक्य झाले असतां, मनांतील अज्ञानाची दृढ अशी गांठ अगर जीवदशा ही हृदयग्रंथी तुटून गेली. ॥१॥  

<B>सर्वांठायीं सद्‌गुरु नांदे ॥ भेदभीति आटली ॥२॥</B>
त्यामुळे आंतबाहेर असे सर्व ठिकाणी तो सद्‌गुरू आत्माच आनंदाने वास्तव्य करून राहात आहे, असा ऐक्यानुभव मला आल्याने "मी निराळा, तू निराळा", "जग निराळे, आत्मा निराळा", असे या द्वैतापासून वाटणारे भय नाहीसेच झाले! कारण "जेथे द्वैत तेथेच भय असते". ॥२॥ 

<B>प्रेमास्तव दत्तमाता ॥ अनंतरूपें नटली ॥३॥</B>
केवळ आपला प्रेमानंद भोगण्यासाठीच ती परमात्मस्वरूप दत्त आई अनेक सगुण रूपे धारण करून, अनेक वेषधारी होऊन सजली आहे! व आपला प्रेमानंद आपणच भोगीत आहे. हे जाणून मी सुध्दा गुरुप्रेमसुख नित्य भोगतो. ॥३॥


पद २५७१

<B>कासया रडावें ॥ सद्‌गुरुचरणीं पडावें ॥धृ॥ </B>
अरे हे प्राण्या! हा संसार नाशवंत आहे. हा खोटा, भासमात्र आहे. तर अशा ह्या संसारांत दुःखी होऊन, कशाला शोक करीत बसतोस ? कां रडतोस? या संसारांतील सुख दुःख भोग खोटेच आहेत. तसेच तुझे येथे कोणीहि नाही. तू एकटा जन्मास आलास व एकटाच निघून जाशील. तर या नरजन्माचे सार्थक करून घे! या मायाबंधनांतून सुटण्यासाठी, तुझा मायाभ्रम दूर करण्यासाठी तू नम्रपणे सद्‌गुरू दत्तात्रयास शरण जाऊन, त्याच्यावर सर्व हवाला घालून, त्याच्या पायावर मस्तक ठेवून, त्याच्या आश्रयाखाली तेथे तू स्वस्थ पडून रहावे! ॥धृ॥

<B>खंडी संसृति देई निश्चिति ॥ कोठें न अडावें ॥१॥ </B>
तो दत्तगुरू या संसाराचे मायाबंधन तोडून तुला शांति देईल! तू कोठेहि अडकून पडू नकोस! गुरुचरणी पडल्यावर कोठेहि अडथळा होत नाही. आपला मार्ग क्रमावा! तो तुझे नित्य रक्षण करितो! तर तू या संसाराच्या खोट्या मोहांत अडकून राहू नकोस! तो सर्व अडथळे दूर करितो! ॥१॥  

<B>सहज मुक्ति अखंड शांति ॥ स्वरूपीं बुडावें ॥२॥ </B>
अरे! स्वाभाविक अशी मूळची प्राप्तच असलेली नित्य मुक्तस्थिती अगर ब्रह्मस्थिती सर्वत्र आहे. तसेच निरंतर अशी शांत स्थितीच सर्वत्र आहे. असे मुक्त व शांत स्वरूप गुरुकृपे जाणून आपल्या आत्मस्वरूपांत बुडून एकरूप व्हावे! ॥२॥

<B>प्रेमळ दत्तकृपें ब्रह्म- ।॥ शिखरीं चढावें ॥३॥</B>
प्रेममय अंतःकरणाच्या अशा प्रेमळ सद्‌गुरू दत्तात्रयाच्या कृपानुग्रहाने ब्रह्मरूपी पर्वताच्या शिखरांवर चढून ते शिखर गाठावे! आपली आत्मोन्नती करून घे! शोक टाकून स्वरूपांत रमून, गुरुप्रेम सुख भोग. प्रेमानंद भोगण्यासाठीच जन्म घेतला आहेस! ॥३॥


पद २५७२

<B>धन्य गुरुराया ॥ दाविलें मज दिव्यपाया ॥धृ॥</B>
हे दत्तावतारी! माझ्या सद्‌गुरू बालमुकुंद राजा, मला तू आपले कमल फुलासारखे सुंदर व पवित्र पाय दाखविलेस! म्हणजे या दीन दासाला तू मजकडे येऊन भेट दिलीस. तू भावाचा भुकेला आहेस! तू प्रेमासाठी आपल्या भक्तांस भेट देतोस. भक्तांच्या प्रेमासाठी, त्यांच्या कल्याणासाठीच तू निर्गुणाचा सगुण मनुष्य देहधारी झालास! खरोखर तू धन्य आहेस! तुझ्या कृपेने माझे या नरजन्माचे सार्थक झाले! ॥धृ॥

<B>परमोदार भक्तमाय तूं ।॥ नेलें निजठाया ॥१॥</B>
हे सद्गुरू तू पूर्ण दयाळू उदार मनाची अशी भक्तांची प्रेमळ आईच आहेस! तू माझा हात धरून मला आपल्या आत्मस्वरूपाठिकाणी नेलेस! ॥१॥  

<B>मस्तकीं हस्त ठेवुनी केले ॥ बंधमोक्ष वाया ॥२॥</B>
माझ्या मस्तकांवर आपला वरदहस्त ठेवून, मला कृपा आशीर्वाद देऊन, माया पाशांत अडकणे हा बंध आहे व या मायापाशांतून सुटणे हा मोक्ष आहे. तर हे बंध व मोक्ष तू वाया केलेस! म्हणजे माझे खोटे मायाबंधन नष्ट करून, मला मोक्षाची प्राप्ति करून दिलीस. असा हा बंधामुळे आलेला मोक्षभावहि मावळून टाकिला . त्यामुळे बंध मोक्षातीत असे स्वरूपच सर्वत्र उरले! बंध व मोक्ष हे द्वैत स्वरूपाठिकाणी नाहीतच. हे बंध मोक्ष दोन्हीही गुरूने व्यर्थ निष्फळ करून टाकिली. असे मला स्वरूपी ऐक्य केले! ॥२॥ 

<B>प्रेमामृत पिउनी उरले ॥ दत्तगुण गाया ॥३॥</B>
गुरूने माझे पूर्ण काम केले! आतां काही करणे उरले नाही. तर स्वरूप प्राप्तीचे शुध्द आत्मनिष्ठ गुरूप्रेमरूपी अमृत पिऊन, दत्तात्रय गुरूचे गुणगान करण्यास, त्याच्या भजनानंदात रमण्यासाठीच ठीच है हे शरीर उरले गुरूने माझी अशी स्थिती केली! खरोखर तो धन्य आहे! ॥३॥ आहे!


पद २५७३

<B>आम्ही अवधूत अवधूत ॥ नेणों जगाची मात ॥धृ॥</B>
सर्व संगरहित सर्वांहून अलिप्त असे, सदा आमच्या स्वरूपांत रमणारे असे आम्ही अवधूत आहोत. अशा अवधूत वृत्तीने आम्ही स्वतः दत्तच झालेले आहोत. दत्तगुरूत व आमच्यात भेद नाही. आम्ही या जगाची गोष्ट जाणत नाहीत. म्हणजे या जगाची आमच्या स्वरुपाठिकाणी वार्ताच नाही. ॥धृ॥

<B>शरण जनांसी मुक्ति देउनी ॥ पाजूं प्रेमामृत ॥१॥</B>
पण आम्ही प्रेमानंद भोगण्यासाठी, जनांच्या, जगाच्या कल्याणासाठी जन्म घेतला आहे, तर आम्हांस एकनिष्ठ भावनेने शरण आलेल्या जनांना मुक्ति म्हणजे मोक्ष अगर ब्रह्मप्राप्तीचा अनुभव देऊन, त्यांना ब्रह्मस्वरूप प्राप्तीचे रसभरीत प्रेम हेच अमृत पाजून त्यांना पूर्ण तृप्त करू! ॥१॥ 

<B>द्वैताद्वैतभ्रांति हरूनी ॥ करूं सदा निश्चित ॥२॥</B>
द्वैत म्हणजे हे दृश्य जग व अद्वैत म्हणजे आत्मा. तर जग निराळे, ब्रह्म निराळे, असा भेद मानणे हा त्यांचा मायाभ्रम नाहीसा करून, आम्ही त्यांना नित्य चिंतारहित असे शांतच करून टाकू! ॥२॥

<B>अखंड प्रेमामृत पाजुनी ॥ ध्यानीं धरूं गुरुदत्त ॥३॥</B>
अशा भक्तजनांना आम्ही प्रेमरूपी अमृत पाजू! व आम्ही सदा दत्तात्रय गुरूचे हृदयांत ध्यान करीत राहू. ॥३॥


पद २५७४

<B>अवधूतमार्ग प्रगट कराया ॥ आलों जन्मासी ॥धृ॥</B>
आम्ही मूळचे दत्तस्वरूप वा ब्रह्मस्वरूपच आहोत! परंतु हा दत्तात्रय गुरूचा आत्मप्राप्तीचा वेदोक्त मार्ग या जगांत उघड करून, तो आचरणांत आणण्यासाठीच मी सगुण देहधारी या पंत रूपाने या पृथ्वीतलावर जन्मास आलो आहे! ॥धृ॥

<B>दंभमतें खंडन करूनी ॥ बुडवीं समरसीं ॥१॥</B>
जन्माला आल्यावर या जगांतील दंभ मते म्हणजे ईश्वराच्या ठायी श्रध्दा नसलेले, व "मी महात्मा आहे”, असे ढोंगीपणाची भक्ति करणाऱ्या, तसेच माया सत्य आहे, असे मानणाऱ्या मायिक अज्ञानी लोकांची मते खंडन करून, त्यांना सन्मार्गाला लावून, त्यांना खरा आत्मप्राप्तीचा मार्ग दाखवून, अशा जनांना, ब्रह्मरसाची गोडी चाखण्यांत, त्या ब्रह्मस्वरूपांत बुडवून, त्यांना एकरूपच करून टाकितो! ॥१॥  

<B>अनुभवमार्ग प्रगट करूनी ॥ मुक्ति केली दासी ॥२॥</B>
आत्मानुभवाचा हा दत्तगुरूचा अवधूत मार्ग जगांत प्रगट करून, आम्ही मुक्तीला म्हणजे मोक्षप्राप्ति किंवा जीव आपल्या मूळच्या स्वरूपी पावतो, ती ब्रह्मस्थिती. अशा ह्या मुक्तीला आम्ही आमची दासी केली आहे! ती दासी आमच्या अंगणांत घरांत खेळते, चरणी लोळते! ॥२॥ 

<B>निजबोधामृत पाजुनी दत्त ॥ मग्न प्रेमरसीं ॥३॥</B>
आत्मानुभवाचे बोधामृत गुरूकृपे आम्हाला सहज पाजून, हा पंत गुरुप्रेमरसाची गोडी चाखण्यांत गुंग झाला आहे! ॥३॥


पद २५७५

<B>चिद्विलासें जन्म जाहला ॥ शिवस्वरूपीं अहं निमाला ॥धृ॥</B>
ईशशक्तीच्या जगरूपी प्रेमखेळाने या जगांत स्वाभाविकपणे, मागील अनेक जन्मांच्या पुण्याईने सात्विक व पवित्र अशा कुळांत माझा जन्म झाला! या जन्मांत मला दत्तावतारी सद्‌गुरू बालमुकुंद भेटला! त्यास मी शरण जाऊन, त्याच्या चरणी आश्रय केला असतां, त्याच्या कृपेने 'मी जीव आहे' हा अहंभाव आत्मस्वरूपांत लय पावला! त्यामुळे मी सद्‌गुरू स्वरूपांडून निराळा राहिलो नाही. म्हणून मी जन्मलो तसाच मेलो! म्हणजे स्वरूपी समरस झालो! जन्ममरणरहित झालो! वास्तविक विचार केला असतां, त्या परमात्मस्वरूप सद्‌गुरूस एकपणांत आपला प्रेमानंद भोगतां आला नाही. म्हणूनच तो जगरूपाने नटून, जड व चैतन्यांत अनेक नामरूपात्मक असा वेषधारी होऊन आपला प्रेमानंद आपणास भोगीत आहे. जसे सागरांवर अनंत लहरी उठतात, निमतात, त्या लहरीत पाण्यावांचून दुसरे काहीच नसते, तसे स्वरूप सागरांवर, अनंत जीव लहरी उठतात. काही काळ खेळतात व शेवटी त्या स्वरूप सागरांत लय पावतात. ह्या जीव लहरी स्वरूपाहून भिन्न नाहीत. असे हे स्वरूप सागराच्या प्रेम तरंगाचे उठणे व निमणे यालाच अज्ञजन जन्ममरण मानितात. वास्तविक तो दत्त परमात्माच जग, जीव, शिव अशा रूपाने नटला आहे. त्याचा हा आत्मविलास आहे. याचा मला अनुभव आल्याने या चिद्विलासांत माझा जन्म झाला, असे मी म्हटले. या अनुभवामुळे, त्या शिव स्वरूपाहून मी निराळा नाही. अशा ऐक्यस्थितीत जन्म झालेला मी तो दत्तच आहे. ॥धृ॥

<B>वासनात्रय खंडुनी सहज ॥ भक्त प्रेमें धाला ॥१॥ </B>
मला हा अनुभव असा आला की, सद्गुरूने लोकवासना, देहवासना व शास्त्रवासना या तिन्ही मुख्य वासना तोडून टाक्ल्यिा, मला वासनारहित केले! त्यामुळे अनायासे हा पंतदास गुरूचे प्रेम प्राशन करून न पूर्ण तृप्त झाला! ॥१॥ 

<B>वेदशास्त्राची नाहीं भीड । स्वानुभवें भरला ॥२॥</B>
मला गुरूने आत्मानुभव दिल्याने सर्वत्र त्या आत्मस्वरूपाने मी पूर्ण ओतप्रोत भरला गेलो! व्याप्त झालो! त्यामुळे मला चार वेद, सहा शास्त्रे यांच्या ज्ञान प्राप्तीची भीड धरणे राहिले नाही. वेद शास्त्रे ही अज्ञजन बोधार्थ बालकहाणीच आहे. गुरुबोधावांचून, शास्त्रांतील अनुभव समजत नाही. म्हणून मी गुरूसच भजतो! ॥२॥

<B>द्वैताद्वैतातीत अवधूत ॥ दत्तहृदयीं भरला ॥३॥</B>
द्वैतच जीवात्मा अद्वैतच अंतरात्मा. या दोन्हीच्या पलीकडचा असा परमात्मा दत्तच आहे. तो या पंताच्या हृदयांत पूर्ण तुडूंब भरला गेला! त्यामुळे दत्तगुरूचे प्रेमसुख मी नित्य भोगतो! ॥३॥






पद २५७६

<B>स्वस्थ रहावें ॥ नित्य गुरूसी पहावें ॥धृ॥</B>
आपण शांत रहावे. जे जे येईल ते सर्व सहन करावे. सद्‌गुरू दत्तावर सर्व हवाला घालून स्वस्थ पडून रहावे! आणि आत्मा हाच गुरू आहे तर, सद्‌गुरूकृपेने त्यांचे नित्य दर्शन घ्यावे! ॥धृ॥

<B>मिथ्या संसृति जाणुनी मनीं ॥ वैराग्य धरावें ॥१॥</B>
हा दिसणारा भासमात्र क्षणभंगुर संसार, हे जग, हा देह हे सर्व दृश्य खोटेच आहे हे जाणून, या संसारासंबंधी मनांत वैराग्य धारण करावे! म्हणजे या संसारांतील मोह, ममता, आसक्ति काढून टाकावी. ॥१॥  

<B>नित्य मुक्त आत्मा जाणुनी ॥ स्वरूपीं रमावें ॥२॥ </B>
मायाबंधनरहित असा हा आत्मा नित्य मुक्तच आहे, हे गुरुबोधाने जाणून, आपल्या आत्मस्वरूपांतच रममाण व्हावे! 
॥२॥

<B>दत्त प्रेमळ भक्तजननी ॥ चरणीं लोळावें ॥३॥</B>
प्रेमळ दत्तात्रय गुरू ही भक्तांचे रक्षण करणारी आईच आहे, हे जाणून, त्या सद्‌गुरूच्या पायांवर लोटांगण घालावे! म्हणजे शांति, समाधानी मिळते! ॥३॥


पद २५७७

<B>झालों आजी मी शांत ॥ भेटला सद्‌गुरु बालावधूत ॥धृ॥</B>
दत्तावतारी असा सद्‌गुरू बालमुकुंद मला भेटला असतां, त्याच्या कृपेने मी आज पूर्ण शांत झालो! स्वस्वरूप प्राप्तीचे समाधान मला लाभले! ॥ धृ ॥ 

<B>तनु मन धन अर्पनी चरणीं ॥ सहजी मी अद्वैत ॥१॥  </B>
ते असे प्राप्त झाले की, सद्‌गुरूस मी नम्रपणे अभिमानरहित होऊन, शरण जाऊन, आपले शरीर, मन व संपत्ति यांची पूर्ण आसक्ति काढून त्याच्या चरणांवर अर्पण केली असतां, त्याच्या कृपेने मी कांही प्रयत्न न करितां, आपोआपच द्वैत नसलेले असे ब्रह्म मीच झालो! ॥१॥  

<B>बोधामृत प्राशन करितां ॥ झालों मी अमृत ॥२॥</B>
तसेच सद्‌गुरूचा आत्मप्राप्तीचा बोध हेच अमृत मी प्यालो असतां, अर्थात तो बोध ऐकून माझ्या हृदयी पूर्ण ठसला असतां, त्या बोध प्रतापाने मी अमृत झालो! म्हणजे अविनाशी असा अमर झालो! किंवा मी स्वतःच ब्रह्म होऊन गेलो! ॥२॥ 

<B>पायीं स्वस्थ पडतां दत्त ॥ पाजी प्रेमामृत ॥३॥</B>
सद्‌गुरूच्या पायांवर मस्तक ठेवून, त्याच्यावर सर्व हवाला घालून, तेथे त्याच्या आश्रयाखाली मुकाट्याने शांत पडून राहिलो असतां, तो दत्तगुरू आपले आत्मनिष्ठ शुध्द असे प्रेम हेच अमृत मला पाजतो! त्या प्रेम प्राशनाने मी पूर्ण तृप्त झालो आहे! असा सद्‌गुरू भेटीचा महिमा अगाध आहे! ॥३॥


पद २५७८

<B>सहज स्थिति प्रेमामृतपानें ॥ धुंद मी जाहलों ॥धृ॥ </B>
सद्‌गुरू बालमुकुंदाच्या कृपेमुळे मी सहज स्थितीत म्हणजे स्वाभाविक अशी ब्रह्मस्थिती अखंड भोगणे. अथवा जागृत, स्वप्न, सुषुप्ति, तूर्या व उन्मनी या पाच अवस्थेच्या पलीकडील सहावी सहजावस्था आहे, अशा सहजस्थितीपासून माझ्या हृदयांत जे आत्मनिष्ठ शुध्द असे प्रेम प्रगट झाले! त्या प्रेमरूपी अमृत प्राशनाने मी धुंद झालो आहे! ॥धृ॥

<B>तत्त्वमसि गुरुमाय वदतां ॥ सर्वां मी दिसलों ॥१॥</B>
ह्या सहजावस्थेचे प्रेम असे प्रगट झाले की, ... मी सद्गुरूस शरण गेलो असतां, 'तत्वमसि' या महावाक्याचा म्हणजे "तू ब्रह्मच आहेस" हा उपदेश सद्‌गुरू आईने मला सांगितला असतां, तो बोध माझ्या हृदयांत बिंबला असतां, त्या बोध सामर्थ्याने मी स्वस्वरूपाने सर्वत्र, सर्वांमध्ये दिसलो! म्हणजे सर्वत्र मीच भरलो आहे, अन्य काहीही नाही, असा मला अनुभव आला. ॥१॥  

<B>निर्निमित्य स्वानंद विश्व ॥ माझ्या ठायीं रमलों ॥२॥ </B>
काही कारण अगर निमित्त नसतांना, ते स्वानंद स्वरूप आपल्या स्वाभाविक स्वभावामुळे आपला प्रेमानंद भोगण्यासाठी, सहज स्फुरण पावून जगरूपाने दिसले! जसे सागरांवरील पाण्याच्या लहरी पाण्याहून भिन्न नसतात, तसे हे जग त्या स्वानंदाहून भिन्न नाही. हे जगहि स्वानंद स्वरूपच आहे. ही प्रेमलहरी उचंबळलेली आहे. सर्वत्र आतबाहेर ब्रह्मच आहे असा अनुभव आल्याने मी माझ्या ठिकाणीच म्हणजे स्वस्वरूपांतच रंगून गेलो! ॥२॥

<B>दत्तावधूत बालमुकुंद ॥ प्रेमसागरीं मीनलों ॥३॥</B>
सर्व संगरहित माझ्या सद्‌गुरू बालमुकुंदाच्या प्रेममय अशा स्वरूप सागरांतच जाऊन मिळालो! समरस झालो! अशा सहजस्थितीत प्रेम भोगून गुंग झालो! ही गुरुकृपाच होय! ॥३॥


पद २५७८ अ

<B>नको है परस्वाधीन जीणें ।॥ श्रेय कीं तात्काळ मरणें ॥धृ॥ </B>
मला तुम्हांस माझ्या संबंधी असे सांगावेसे वाटते की, दुसऱ्याच्या स्वाधीन होणे, गुलाम होऊन जीवन जगणे ते मला नको! आतां पडद्याआड होण्यांतच भूषण आहे! जास्त दिवस जगण्यांत अर्थ नाही. तर ताबडतोब मरणे, जास्त दिवस राहू नये, हेच मला हिताचे वाटते! आतां आम्ही राहू नये! या सोंगाचे विसर्जन केलेलेच बरे! ॥ धृ ॥ 

<B>प्रपंच परमार्थी नाहीं कर्तव्य ॥ कासया आतां रहाणें ॥१॥ </B>
आतां आमचा संसार आटोपला! संसारासंबंधी काही कर्तव्य करण्याचे उरले नाही. तसेच परमार्थ मार्गात रमून गुरुकृपे माझे पूर्णकाम झाले! गुरुआज्ञेने हा अवधूत मार्ग जनांना आचरून दाविला. अनेकांचा उध्दार करून, भक्तजनांना गुरू भक्तिमार्गाला लावून सर्वांना प्रेम दिले! अशा प्रकारे प्रपंच व परमार्थाची सर्व कामगिरी आटोपली आहे. तर मग आतां कशासाठी जगावे? जगण्याचे कारणच उरले नाही. ॥१॥  

<B>मिळली शांति अखंड निश्चिति ॥ स्वरूपीं सहज रमणें ॥२॥</B>
आम्हाला आत्मशांति मिळाली! त्यामुळे माझी अखंड चिंतारहित अशीच स्थिती राहते! मला नेहमी समाधानीच असते. आम्ही नित्य स्वरूपांतच रमतो! नेहमी अशा सहज स्थितीतच राहतो. त्यामुळे आतां आम्हाला जन्ममरण उरले नाही. आम्ही स्वइच्छेनेच हा देह सोडून जाऊ. आमचे मरणे काळाधीन नाही. ॥२॥

<B>दत्तपदीं निजशांति भोगुनी ॥ तत्स्वरूपीं निमणें ॥३॥</B>
आतां दत्तात्रय गुरूच्या पायाजवळ आश्रय करून, "तनु मन धनाशा टाकून अनुकूल, प्रतिकूल स्थितीत एकरूप रहाणे हीच निजशांति होय" तर अशी निजशांति आम्ही भोगून, त्या दत्तात्रय गुरूच्या स्वरूपांत लय पावणे, एकरूप होऊन, हा देह त्याग करावा असेच मला वारंवार वाटते! ।॥३॥


पद २५७९

<B>नाहीं अहंममता ॥ भजतों नित्य गुरुदत्ता ॥धृ॥ </B>
सद्गुरू बालमुकुंदाच्या कृपेमुळे "मीच देह आहे व हे सर्व माझे आहेत." अशी 'अहंममता माझ्या ठिकाणी राहिली नाही. ती स्वरूपांतच लय पावली. त्यामुळे तळमळ नाहीशी होऊन, मला शांति मिळाली. मी शांत स्थितीतच दत्तात्रय गुरूची भजन भक्ति करीत असतो. ॥धृ॥

<B>चरणीं पडतां धन्यचि केलें ॥ नाहीं भववार्ता ॥१॥</B>
प्रथम मी एकनिष्ठ भावनेने सद्‌गुरूस शरण जाऊन त्याच्या पाया पडलो असतां सद्‌गुरूने मला धन्यच केले! धन्य म्हणजे "सद्‌गुरूकृपे निर्गुण सगुणांचा अभेद साक्षात्कार ज्यास झाला तेच धन्य !" असे गुरूने मला धन्यच केले! त्यामुळे या संसारांतील चिंता, शोक, दुःख, कष्ट, व्याधि, जन्ममरण फेरे अशा या खोट्या संसाराची वार्ताच राहिली नाही. हा मायाभ्रम नष्टच झाला! ॥१॥  

<B>प्रेमामृत पाजुनी नित्य ॥ हरिली सर्व चिंता ॥२॥ </B>
सद्‌गुरूने मला आपले शुध्द प्रेमरूपी अमृत नित्य पाजून, माझी प्रपंच परमार्थाची सर्वच चिंता नाहीशी करून टाकिली. त्यामुळे मी निश्चिंत झालो! ॥२॥ 

<B>दत्तावधूत भजनीं सदा ॥ पाजितो प्रेमामृता ॥३॥</B>
तो दत्तावतारी माझा सद्‌गुरू बालमुकुंद तो दत्तच आहे, हे जाणून त्याच्या भजनांत मी पूर्ण रंगून गेलो असतां, तो मला नित्य आपले प्रेमरूपी अमृत पाजतो! ॥३॥


पद २५८०

<B>प्रेमामृत पाजुनी सद्गुरु ॥ भक्ता खेळवी ॥धृ॥</B>
माझा दत्तावतारी सद्‌गुरू बालमुकुंद हा आपल्या भक्ताला आपले आत्मनिष्ठ शुध्द प्रेम पाजून, भक्त मेळाव्यात प्रेमानंदाने भजनांत खेळवितो! असा तो सद्‌गुरू अति प्रेमळ आहे! ॥धृ॥

<B>भ्रामकमतें खंडण करुनी ॥ निजगूज कळवी ॥१॥  </B>
मायाभ्रमांत पाडणारी, मायाभ्रम उत्पन्न करणारी, माया सत्य आहे, असे सिध्द करणारी किंवा "मीच देह आहे, मीच मन आहे, मीच कर्ता भोक्ता आहे, हे दृश्य जग सत्य आहे, अशी भ्रामक मते, स्वस्वरूपाचा विसर पाडणारी आहेत. यांचे खंडन करून, हे मायाबंधन तोडण्यासाठी, आपल्या भक्तांस आत्मस्वरूपाचे रहस्य कळावे म्हणून, त्याला आपले आत्मप्राप्तीचे गुह्यज्ञान वा ब्रह्मज्ञान सांगतो! ॥१॥  

<B>नित्य मुक्त करुनी भजका ॥ चरणीं लोळवीं ॥२॥

<B>आपल्या भक्ताला सदा ब्रह्मस्थितीत रमणे', असे नित्य मुक्त करून, त्याला आपल्या पायावर लोळवितो! म्हणजे सद्गुरूचे पाय हे नित्यसुखाचे धाम आहे! तर अशा आपल्या पायांवर लोळवून त्यास आत्मसुख प्राप्त करून देतो! ॥२॥ 

<B>अखंड प्रेमें सदगुरुमाय ॥ दत्ता आळवी ॥३॥</B>
ती प्रेमळ सद्‌गुरू आई नित्य प्रेमाने या पंत भक्तांस कवटाळिते, प्रेमाने मिठी मारून एकरूपच करून टाकिते. अशी सद्गुरू माय अति प्रेमळ आहे. ॥३॥


पद २५८१

<B>काय वर्णं मी बंधुप्रीति ॥ सहज दाविली निजप्रेमस्थिति ॥धृ॥ </B>
गोपाळाचे माझ्यावरील अलोट, अमर्याद असे बंधु प्रेम पाहून माझे हृदय गहिवरून आले! ते मी काय वर्णन करू! की, ते प्रेम शब्दाने वर्णन करिताच येत नाही. त्याने मला आपली सहज निजप्रेमस्थिती व्यक्त केली! निजप्रेमस्थिती म्हणजे - "जेव्हा साक्षीचेहि भान न राहतां आपली आवड केवळ आत्मनिष्ठ होते, तेव्हा जो प्रेम प्रत्यय येतो, तेच खरे गुरुप्रेम अथवा निजप्रेम होय". अशी पूर्ण प्रेममय स्थिती माझा बंधु गोपाळाने प्रगट करून दाखविली असतां त्या प्रेमाने मी धुंद झालो! ॥धृ॥

<B>लौकिकासी दूर सारिलें ॥ मिथ्या द्वैताद्वैत मारिलें ॥ पायीं पडतां दिधली शांति ॥१॥ </B>
माझा गोपाळ श्रेष्ठ अशा अधिकार पदावर नोकरीस असल्यावरहि मी त्याच्याकडे गेलो असतां, त्याने आपली कीर्ति, नावलौकिक, प्रापंचिक, सामाजिक असा आपला मानमरातब हे सर्व बाजूला सारून त्याने तसेच तेथे जमलेल्या गुरुपुत्रांनी माझी सेवा केली! प्रेम व्यक्त केले! त्या गोपाळाने द्वैत म्हणजे दृश्यजग व अद्वैत म्हणजे आत्मा. तर जग निराळे आत्मा निराळा आहे, असा खोटा भेद मानणे असे द्वैत व अद्वैत नष्ट करून टाकिले. अशा स्थितीत गोपाळ मला कडकडून भेटला असतां, त्याला तसेच भक्त मंडळीस मी आत्मशांति दिली! ते सर्व भक्त माझ्या पायां पडले असतां ते सर्व शांत झाले! ॥१॥  

<B>बोधें दिधला ब्रह्मानंद ॥ वृत्तिविरहित स्वरूपछंद ॥ बोधद्वैतें बाणली विरती ॥२॥ </B>
गोपाळाच्या घरी जमलेल्या सर्व गुरुबंधुंना आत्मबोध सांगून, त्यांना आत्मानंदाची प्राप्ति करून दिली! कोणतीच मनाची वृत्ति अगर विचार नसणे अशी मनाची निर्विकार स्थिती हीच स्वरूपस्थिती आहे, तर अशा ह्या आत्मस्वरूपांत रमण्याचा त्या भक्तांना छंदच लावून दिला! व आत्मप्राप्तीच्या बोधाने तेथील भक्तांना वैराग्य अंगी बाणून गेले! त्यांची संसार आसक्ति, मोह, ममता नाहीसेच करून निजस्थिती दिली. ॥२॥

<B>पाहतां जग चिच्छक्तिविलास ॥ क्रियाऽनंत केवळ समरस ॥ दत्तभजनीं नुरली अहंकृति ॥३॥</B>
हे दृश्य जग पाहू गेले असतां, हे जग अमर्याद अशा चैतन्य शक्तीचा प्रेमखेळ आहे! हे जग अनेक प्रकारे नामरूपात्मक होऊन, प्रेमाने आपल्या स्वरूपांतच खेळत आहे. या जगांतील अगणित क्रिया, त्या प्रभूच्या शक्तीची अगाध अशी लीला आहे! ही शक्ति म्हणजे केवळ एकटे एकच असे ऐक्यरूप अगर ब्रह्मस्वरूप वा परमात्मस्वरूप आहे. शिव व त्याची शक्ति भिन्न नाहीत.तो दत्त परमात्माच स्फुरण पावून, प्रेम भोगण्यासाठी जगरूपाने नटला आहे. येथे उत्सव समारंभ झाला असतां, असा अनुभव आला! येथे अकोळास सद्‌गुरूच्या भजनानंदात रमलो असतां, "मी कर्ता आहे" असा मीपणा अगर देहाभिमान शिल्लक उरला नाही. अशी भक्तांची स्थिती झाली! अशा प्रकारे अकोळास बोध सांगून, भजनांत खेळून, मी असे असीम प्रेमसुख भक्त मेळाव्यांत बंधु गोपाळाच्या घरी भोगिले! समाधान लाभले! ॥३॥


पद २५८२

<B>सहजानंद सहज समाधि ॥ भोगितों मी सहज ॥धृ॥

<B>मी सद्गुरू दत्तात्रयाच्या कृपेने निर्विकार, निर्विषय त्रिपुटीरहित सद्‌गुरू प्रेमसुख भोगणे असा सहजानंद भोगून, सहज समाधि भोगतो म्हणजे माझी कोणतीहि अवस्था असली तरी, मला स्वस्वरूपाचे विस्मरण पडत नाही अशी अखंड समाधि मी स्वाभाविकपणे नित्य भोगतो! ॥ धृ ॥ 

<B>सहजी सहज ब्रह्मचि विलसे ॥ नाहीं द्वैत काज ॥१॥ </B>
आत्मदृष्टीने विचार केला तर,स्वाभाविकपणेच, आपोआपच आत्माच सर्वत्र आनंदाने खेळत आहे. त्यावांचून, भासमात्र असे हे द्वैतरूप दिसते, असे हे मायाकार्य मुळीच नाही. ॥१॥  

<B>अंतर्बाह्य एक स्वरूप ॥ नांदे गुरुराज ॥२॥

<B>आपल्या या देहांत, हृदयांत व बाहेर सर्व जगांत असे सर्वत्र एकटे एकच असे आत्मस्वरूपच आनंदाने खेळत आहे. आत्मा हाच गुरू आहे, तर असा हा गुरुराजा सर्वत्र आनंदाने वास्तव्य करून राहात आहे. त्यावांचून दुसरे काहीच नाही. असा माझा अनुभव आहे. ॥२॥ 

<B>एकानेक विरहित दत्त ॥ नित्य प्रेममौज ॥३॥</B>
एक व अनेक सोडून एकपणाविरहित एकच असा दत्त परमात्माच आहे. प्रेम भोगण्यासाठी तोच गुरु शिष्य रूपाने नटला आहे. आपला प्रेमानंद आपणच भोगीत आहे. गुरुकृपे मी हा अनुभव घेऊन, गुरूघरचे प्रेम ऐश्वर्य या पासून मिळणाऱ्या आनंदाची मौज वा प्रेमसुख नित्य भोगतो! असा गुरू शिष्याचा प्रेमा अगाध आहे! ॥३॥


पद २५८३

<B>काय समाधीचें सुख मी बोलूं ॥ मौन धरूनी गुरुचरणीं लोळू ॥धृ॥</B>
समाधीचे सुख म्हणजे मन आत्मस्वरूपांत ऐक्यत्व पावणे. हीच समाधि होय. अशा समाधीचे आत्मसुख अखंड भोगणे हे अनिर्वाच्य सुख मी तुम्हाला शब्दाने कसे बोलून दाखवू? ही स्थिती मुक्याने साखर गिळिल्यासारखी आहे. साखर कशी गोड आहे? हे मुका काय बोलेल? तर नाही तर हे वाचा मनातीत असे आत्मस्वरूप जाणून, स्तब्ध राहून, काहीही न बोलतां आम्ही सद्‌गुरू बालमुकुंदाच्या पायांवर लोटांगण घालू! कारण त्यानेच मला असे मौनसुख प्राप्त करून दिले आहे! ॥धृ॥

<B>द्वैताद्वैतभ्रांति गेली ॥ सहजानंदें भजनीं खेळू ॥१॥ </B>
त्यामुळे हे जग द्वैत रूप आहे व आत्मा अद्वैतरूप आहे, असा द्वैत व अद्वैताचा भेद मानणे हाच मायाभ्रम आहे. तर तो भ्रम नाहीसाच झाला. आतां आम्ही आपल्या मूळचा स्वाभाविक अशा सहजानंदाने मस्त होऊन, सद्गुरूच्या भजनानंदात प्रेमाने नाचू! खेळू! मौज करू! ॥१॥  

<B>नाहीं त्रिपुटी पाहतां जगीं ॥ मिथ्या अहंकृति समूळ वाळू ॥२॥</B>
पाहू गेले असतां या जगांत 'द्रष्टा-दृश्य-दर्शन', 'भोक्ता-भोग्य-भोग', 'कर्ता-कर्म-क्रिया', अशा त्रिपुटी मुळीच नाहीत. तर त्रिपुटीरहित असे स्वरूप सर्वत्र आहे. या जगाची स्थिती त्रिपुटीरहित अशीच आहे. स्वरूपांवर त्रिपुटीचा खोटाच भास दिसतो. हे मी जाणून, "मीच देह आहे, मीच कार्यकर्ता आहे", असा मीपणा किंवा हा देहाभिमान खोटाच आहे म्हणून त्याला मुळासकटच संपूर्णपणे परतवून त्याचा स्वरूपांत लय करून टाकू. ॥२॥ 

<B>दत्तावधूत प्रेमळ माय ॥ ब्रह्मानंदें गुरुपद कवळू ॥३॥</B>
माझा सद्गुरू बालमुकुंद हा प्रेमभय अंतःकरणाचा असो अति प्रेमळ आहे! त्याची अशी मजवर पूर्ण कृपा झाली! म्हणून आम्ही त्या गुरूच्या पायांस घट्ट मिठी मारून, हृदयी कवटाळून परू! तेथे स्वस्थ पडून राहू! व गुरुप्रेमसुख भोगू! ॥३॥


पद २५८४

<B>निजसुख दिधलें ॥ श्रीगुरूनें ॥धृ॥</B>
सर्व शक्तिसंपन्न अशा श्रीगुरू दत्तात्रयाने मला निजसुख दिले! निजसुख म्हणजे जे सुख उत्पन्न होत नाही व नाश पावत नाही असे अविनाशी आत्मसुख, दत्ताने मला दिले! मी धन्य झालो! ॥धृ॥

<B>अहंममता भ्रांति वारूनी ॥ स्वरूपीं रमविलें ॥१॥ </B>
तर प्रथम सद्‌गुरू दत्ताने "मीच देह आहे व हे स्त्री, पुत्र, घरदार, संपत्ति वगैरे सर्व माझे आहेत अशी प्रीति असणे, ही 'अहंममता' हा मायाभ्रम निवारण करून, मला आपल्या आत्मस्वरूपांतच रममाण केले! ॥१॥  

<B>द्वैताद्वैत मिथ्या करुनी ॥ सहज ठेविलें ॥२॥</B>
द्वैतच जिवात्मा आहे व अद्वैतच अंतरात्मा आहे, असे हे दोन्ही द्वैत व अद्वैत भाव गुरूने खोटेच करून टाकिले! असे खोटे ठरवून, अशी प्रचिति मला देऊन, गुरूने द्वैत व अद्वैत या भेदा पलीकडील मूळच्या अशा आपल्या आत्मस्वरूपांतच मला ठेविले! म्हणजे सहज प्राप्तच असलेली स्वाभाविक अशी सहजस्थिती मला प्राप्त करून दिली! ॥२॥

<B>दत्तचरणीं मीपण अर्पितां ॥ निजप्रेम भोगिलें ॥३॥</B>
हा मीपणा अगर अभिमानसुध्दा मी सद्गुरूच्या, त्या दत्तप्रभूच्या पायांवर समर्पण केला असतां, स्वस्वरूप प्राप्तीचे रसभरीत असे शुध्द प्रेम मी भोगीले! अशी माझी प्रेममय स्थिती सद्‌गुरूने करून टाकिली! खरोखर तो सद्गुरू धन्य होय! ॥३॥

पद २५८५

<B>पडतां गुरुपायीं ॥ देखिलें ब्रह्म ठायीं ठायीं ॥धृ॥ </B>
मी सद्‌गुरू बालमुकुंदास शरण जाऊन त्याच्या पायांवर मस्तक ठेवून तेथे त्याच्या आश्रयाखाली स्वस्थ पडून राहिलो असतां, सद्‌गुरूच्या कृपेने जागजागी असे सर्वत्र मी ब्रह्मस्वरूप पाहिले! असा मला व्यापक अनुभव आला! ॥ धृ ॥

<B>नाहीं जीव शिव जग ॥ भेद वार्ता कांहीं ॥१॥ </B>
असा अनुभव आल्यामुळे जीव म्हणजे "ज्याचे ठायी पंचतत्वाची जाणीव व त्यांचा आभिमान आहे तोच जीव आहे व शिव म्हणजे "ज्याचे ठायी पंचतत्वाची जाणीव आहे पण अभिमान नाही तो शिव किंवा ईश्वर आहे आणि हे दिसणारे जग आहे तर, जीव, शिव व जग अशा ह्या भेदाची वार्ता काहीही राहिली नाही. अभेद अशी ब्रह्मस्थितीच मला प्राप्त झाली! ॥१॥

<B>द्वंद्वातीत स्वरूप विलसे ॥ नित्यानंदडोहीं ॥२॥</B>
पापपुण्य, धर्माधर्म, कर्माकर्म, बंधमोक्ष, जीवशिव इत्यादि अनेक द्वैतरूप अथवा परस्परविरूध्द गुणधर्म जोड्या. अशा ह्या इंद्रांच्या पलीकडील एकटे एकच असे आत्मस्वरूप आपल्या अखंड आनंदरूपी स्वरूप डोहांत अगर आपल्या ब्रह्मानंदात मस्त होऊन, आपले आपणच आनंदाने खेळते! तात्पर्य स्वरूपावांचून अन्य काहीच नाही. ॥२॥

<B>दत्तावधूता शरण जातां ॥ मीपण मुळीं नाहीं ॥३॥</B>
माझा दत्तावतारी सद्‌गुरू बालमुकुंद यास मी एकनिष्ठ भावनेने शरण गेलो असतां, "मीच देह आहे", असा देहाभिमान अगर ही जीवदशा मुळीच शिल्लक उरली नाही. मी स्वतः ब्रह्ममय होऊन गुरूप्रेमसुख नित्य भोगतो! ॥३॥


पद २५८६

<B>प्रेमळ सद्‌गुरु दत्तावधूत ॥ भक्तघरीं आला चालत ॥धृ॥</B>
प्रेममय अंतःकरणाचा असा माझा दत्तावतारी सद्‌गुरू बालमुकुंद हा अति प्रेमळ आहे. मी, माझा बंधु गोपाळरावर्जीच्या घरी येथे हुकेरीस आलो असतां येथेडि माझा सद्‌गुरू बालमुकुंद हा अनेक भक्त मंडळीच्या रुपाने येथे माझ्या घरी स्वतः चालत आला! ही भक्त मंडळी पाहून मला या भक्तांच्या रुपाने बालमुकुंद गुरूच भेटला असेच मला वाटते! ॥धृ॥

<B>भक्तजननी ती भक्तवत्सल ॥ भक्ता पाजी प्रेमामृत ॥१॥ 

<B>बालमुकुंद ही आपल्या भक्तांची प्रेमळ अशी आईच आहे. ती भक्तांवर प्रेम करणारी, त्यांचे रक्षण करणारी, भक्तांची पाठ राखणारी अशी भक्तवत्सल आहे! ती प्रेमळ गुरू माऊली आपल्या भक्तांना शुध्दप्रेमरूपी अमृत असे आपले दूध पाजते! ॥१॥  

<B>प्रेमतृप्त प्रेमभुकेली ॥ प्रेमें भक्तहृदयीं नांदत ॥२॥ </B>
ही सद्‌गुरू बालमुकुंद आई प्रेमाने भुकेली झालेली आहे, तिला प्रेमभूक लागलेली आहे. तर ती मक्तांच्या भजनांत प्रेम पिऊन पूर्ण तृप्त झालेली आहे. ती आई आपल्या भक्तांच्या हृदयांत प्रेमरूपाने नित्य आनंदाने वास्तव्य करून राहते. असा मला येथे अनुभव आला! ॥२॥

<B>प्रेमास्तव दत्त सगुण ॥ प्रेमपार्ने विश्व हें मुक्त ॥३॥</B>
हा दत्तप्रभू केवळ आपला प्रेमा भोगण्यासाठीच निर्गुणाचा सगुण मनुष्य देहधारी रूपाने आपण स्वतःच गुरू व शिष्य होऊन आपल्या प्रेमानंद आपणच भोगीत आहे. तसेच प्रकृति व पुरूषरूपाने नटून तोच जगरूप झाला आहे. हे अखिल विश्व सतत प्रेम प्राशनाने गुंग होऊन, नित्य मुक्त स्थितीत आपल्या स्वरूपांतच आनंदाने खेळत आहे! व हे जग म्हणजे त्या प्रभूचा चिद्विलास आहे! हीच त्या दत्तप्रभूची भजन मौज आहे! याचा मी अनुभव घेऊन येथे भक्त मेळाव्यांत सतत गुरुप्रेमसुख भोगतो! ॥३॥


पद २५८७

<B>किती जन्मींचें सुकृत फळलें ॥ आजी सद्‌गुरुपद मज मिळलें ॥धृ॥</B>
माझे मागील कितीतरी अनेक जन्मांचे पुण्य फळ देण्यास उद्युक्त झाले आहे की अशा अगणित पुण्याईच्या बळाने आज सद्‌गुरू बालमुकुंदाचे पाय मला लाभले! सद्गुरूची भेट झाली! हे माझे परम भाग्य होय! ॥धृ॥

<B>जग सत्य जाणुनी मी भुललों ॥ सत्यस्वरूप बोधें कळलें ॥१॥ </B>
हे दृश्य जग, हा संसार, हा देह हे सर्व भासमात्र अशा मायारूपास मी प्रथम खरे समजून, त्यांच्या मोह, ममतेने मोहीत झालो होतो! परंतु सद्‌गुरूने मला आत्मप्राप्तीचा बोध सांगितला असतां, त्या बोध प्रतापाने मला सत्यस्वरूप ब्रह्मस्वरूप कळले! त्या ब्रह्मस्वरूपाची मला प्राप्ति झाली! असा गुरुबोधाचा महिमा अगाध आहे! ॥१॥  

<B>सहज पडतां चरणीं गुरूच्या ॥ जन्ममरणभय टळलें ॥२॥ </B>
माझ्या मनांत कोणताहि हेतु नसतांना मी सहज सद्गुरूला शरण जाऊन त्या सद्गुरूत्या पायांवर मस्तक ठेवून, तेथे त्याच्या आश्रयाखाली स्वस्थ पडून राहिलो असतों, या संसारांत जन्मल्यापासून मरेपर्यंत काळाची भीति, संसारातील संकटे, दुःख, कष्ट, व्याधि,त्रास यांचे वाटणारे भय. अशी जन्ममरणापासून वाटणारी भीती नाहीशीच झाली! माझे जन्म मरण टळले गेले! ॥२॥

<B>दत्त प्रेमळ सद्‌गुरु माझा ॥ मुक्तस्थितीनें पद कवळिलें ॥३॥</B>
दत्तावतारी दत्तात्रय स्वरूपच असा माझा सद्‌गुरू बालमुकुंद अति प्रेमळ आहे. त्याने मला मुक्तस्थिती प्राप्त करून दिली! अशा त्या मुक्त स्थितीने म्हणजे "प्रवृत्ति निवृत्तीची पूर्ण आशा टाकून सहजी राहणेच मुक्त दशा किंवा सद्‌गुरू पायी आपलेपणा सर्व अर्पून स्वस्थ रहाणे. अशा ब्रह्ममय स्थितीत मी सद्‌गुरूच्या पायांस घट्ट मिठी मारून त्यास हृदयी दृढ धरून ठेविले! त्यामुळे माझ्या हृदयी गुरुप्रेम उचंबळून आले! ते गुरुप्रेमसुख मी नित्य भोगतो! ॥३॥


पद २५८८

<B>सोपा रे सोपा रे ॥ अवधूत मार्ग सोपा रे ॥धृ॥ </B>
हा दत्त गुरूचा, आत्मानुभवाचा शुध्द मार्ग आचरणे सोपे आहे! खरोखर शुध्द भाव असणाऱ्यास, गुरूवर पूर्ण श्रध्दा ठेवणाऱ्यास हा मार्ग चालणे सोपे जाते. परंतु पंचविषयांत लोळणाऱ्यास पूर्ण श्रध्दा नसणाऱ्या दांभिकास हा मार्ग चालणे अतिशय कठीण आहे रे! ॥धृ॥

<B>एकोभावें भजतां गुरूसी ॥ हरितो भवतापा रे ॥१॥ </B>
हा अवधूत मार्ग कसा सोपा आहे? तर एकनिष्ठ भावनेने सद्‌गुरू दत्तात्रयाची भक्ति केली असतां, तो सद्गुरू त्या भक्तांचे संसारांतील ताप म्हणजे या संसारामध्ये जीवाला, दुःख, कष्ट, संकटे, व्याधि व इतर अनेक प्रकारचा भोगावा लागणारा त्रास नष्टच करून टाकितो. अशी तो गुरूच सर्व जबाबदारी घेतो! असा हा मार्ग सोपा आहे! ॥१॥  

<B>बोधमार्गे मुक्त करितो ॥ नुरवी पुण्यपापा रे ॥२॥ </B>
तसेच आत्मप्राप्तीचा बोध सांगणे, अशा बोध प्राप्तीच्या मार्गाने भक्ताच्या सर्व शंका निवारण करून, त्या ब्रह्मस्वरूपांत एकरूपच करून टाकितो! असे मुक्त करून त्याचे पाप व पुण्य दोन्ही शिल्लक उरू देत नाही. ते कसे? तर ज्याला ब्रह्मस्वरूपाची प्राप्ती झाली! त्याच्या ठायी 'मी कर्ता' असा हा देहाभिमान नसल्यामुळे, जरी प्रारब्धामुळे त्याच्या देहाकडून पुण्य पाप कर्मे घडली तरी ती त्याला बाधीत होत नाहीत. म्हणजे त्यास जन्ममरणाचा फेरा भोगावा लागत नाही. त्याला कोणतीच वासना नसते. त्याची सर्व कर्मे ब्रह्मार्पित होतात. ही पापपुण्ये यांचे सुख दुःख भोगणे देहास आहेत. तो भक्त देहाहून अलिप्त झाल्याने त्याच्या ठायी पुण्य घडले तरी हर्ष नाही. पाप घडले तरी खेद नाही. कर्मे करून अकर्ता अशी अलिप्त आत्मस्थिती असते. अशा प्रकारे गुरू त्याचा अहंभाव काढून त्याचे पाप पुण्य सर्व जाळून टाकतो. इतर गुरू विन्मुख, मायिक अज्ञानी जनांनाच पापपुण्य, जन्ममरण, स्वर्गनर्क ही भोगावी लागतात. असा हा अवधूत मार्ग 'अहं' त्यागाचा मार्ग आहे. सहजस्थिती गुरूने प्राप्त करून दिल्याने या अवस्थेत पुण्यपाप असत नाहीत. हे सर्व गुरूच करू शकतो. ॥२॥

<B>आपुला म्हणवुनी स्वरूपीं मिळवी ॥ धन्य दत्त बापा रे ।॥३॥</B>
तो दत्तात्रय सद्‌गुरू असा प्रेमळ आहे.की, आपल्या भक्तांस आपला म्हणून, म्हणजे "तू आतां माझा पुत्र झालास तुझी सर्व जबाबदारी मी माझ्या शिरावर घेतली आहे! तू शांत रहा!" असे डे गुरूचे बोलणे म्हणजे 'अभयवचनच' आहे! तर असे बोलून, दत्तगुरू त्या भक्तांस आत्मस्वरूपांत ऐक्यरूपच करून टाकितो! अरे बापा! हा दत्तगुरू खरोखर घन्य आहे! तात्पर्य या मार्गात सद्गुरू दत्ताची एकनिष्ठ भक्ति केली असतां, तो सद्गुर भक्ताच्या प्रपंच परमार्थाची सर्व काळजी बाहून, भक्तांस मुक्त करून आपले प्रेममुख नित्य देतो! गुरूच सर्व भार वाहतो! असा मार्ग सोपा आहे रे! ॥३॥


पद २५८९

<B>भक्तिदान देईं ।॥ दत्ता ॥ भजन सेवा घेईं ॥धृ॥</B>
हे सद्‌गुरू दूतात्रया! मी तुला भक्तीच मागतो! तुझी भक्ति करणे सुलभ असून त्या भक्तिपासून प्रेमा भोगतां येतो! भक्तीने हृदयांत आत्माराम प्रगट होतो! आणि तू भक्ति करणाऱ्या भक्तांचा योगक्षेम भार वाहातोस. तर मी तुला भक्तांचे दान मागत आहे. हे दान मला तू दे. तू शक्ति देशील तरच मजकडून भक्ति घडेल. कोणतीहि कार्ये तुझ्या सूत्राधारेच घडतात! तर मला तू भक्ति देऊन, तुझी भजन सेवा मजकडून करून घे. ॥ धृ ॥ 

<B>कष्टवितों तुला श्रेष्ठ सद्‌गुरु ॥ पदरीं मज घेईं ॥१॥ </B>
सर्व जगांत पूजनीय, वंदनीय, अशा सर्वश्रेष्ठ हे सद्‌गुरू दत्तात्रया! मी तुला फार श्रम करावयास लावितो! त्यामुळे तुला फार थकवा येत असेल! परंतु मला तुझ्यावांचून दुसरा आधार नाही. तर माझी विनंति आहे की, मला तुझ्या पदरांत घे! मला आश्रय दे! टाकून घालू नकोस! ॥१॥  

<B>पायीं पडलों तेंचि तरलों ॥ प्रेमळ तूं आई ॥२॥</B>
हे दत्ता! मी तुला शरण येऊन तुझ्या पाया पडलो असतां, त्याच वेळेस मी उध्दरलो! मला तू मुक्त केलेस! अशी तू माझी प्रेमळ आईच आहेस! ॥२॥

<B>आपुला म्हणवुनी प्रेम पाजुनी ॥ ठेविलें दत्तपायीं ॥३॥</B>
हे दत्ता! बालमुकुंदा! तू मला आपला म्हणून, "म्हणजे-सद्‌गुरूने शिष्यास एकदा आपला म्हटले की, त्याचे सर्व काम झाले म्हणून समजावे! त्याने आपला म्हटल्यावर तो आपल्या शिष्याची सर्व जबाबदारी आपल्या अंगावर घेतो! असे हे गुरूचे अभयवचनच आहे! तर असे मला आपला म्हणून, मला आपले प्रेम दूध पाजून, त्या सद्‌गुरू माऊलीने आपल्या चरणापाशी म्हणजेच दत्तगुरूच्या पायाजवळ ठेविले! मला आश्रय दिला! त्याच्या कृपेने मी धन्य झालो! ॥३॥


पद २५९०

<B>ब्रह्मानंद दिधला ॥ गुरूनें ॥धृ॥</B>
माझ्या दत्तावतारी सद्गुरू बालमुकुंदाने मला आत्मानंद, निर्विषयानंद, नित्यानंद, अखंडानंद हे सर्व मिळून एक असा ब्रह्मानंदच आहे. तर अशा ब्रह्मानंदाची कला प्राप्ति करून दिली. ॥धृ॥ 

<B>मिथ्याभिमान सर्व जाळुनी ॥ स्वरूपीं ठाव दिला ॥१॥ </B>
तो ब्रह्मानंद अशा प्रकारे प्राप्त करून दिला की, सद्‌गुरूने प्रथम माझा हा खोटा देहाभिमान पूर्णपणे जाळून, त्याला नष्ट करून मला आपल्या आत्मस्वरूपाठिकाणी रमण्याचा आश्रय करून दिला! ॥१॥  

<B>जीव शिव माया कल्पित दावुनी ॥ सुलभ मार्ग दाविला ॥२॥ </B>
तसेच जीव म्हणजे "मीच देह आहे, मीच कर्ता, भोक्ता आहे व हे जग सत्य आहे" असे मानणारा जीव आहे, आणि सृष्टि निर्माता ईश्वर आहे. या जीवाची संसार उपाधि ही 'अविद्या' आहे. तसेच या ईश्वराची जग उपाधि ही 'विद्या' आहे. तर या 'अविद्या' व 'विद्या' दोन्ही माया खोट्याच आहेत, हे गुरूने मला दाखवून, हे जीव, शिव मायेमुळे कल्पिलेले आहेत, माया नाहीच. हा खोटा भ्रम आहे. हे सांगून हा मायाभ्रम दूर करण्यासाठी आत्मप्राप्तीचा बोध सांगून, माझ्या सर्व शंका निरसन करून, असा हा आत्मप्राप्तीचा बोध मार्ग सोपा करून दाखविला! ॥२॥ 

<B>अहंममता दूर सारुनी ॥ दत्तस्वरूपीं रमला ॥३॥</B>
तसेच अहंममता म्हणजे "मीच देह आहे, मीच सर्व कार्यकर्ता आहे, व हे खत्री, पुत्र, घरदार, संपत्ति, आप्त इत्यादि सर्व माझे आहेत." अशी ही मी व माझेपणाची 'अहंममता' बाजूला सारून गुरूने ती नाहीशी करून टाकिल्यामुळे हा पंत दत्तगुरूच्या स्वरूपांत वा आत्मस्वरूपांत रममाण झाला! त्यामुळे मी नित्य गुरुप्रेमसुख भोगू लागलो! अशी सद्‌गुरूने माझी स्थिती प्रेममय केली! ॥३॥


पद २५९१

<B>किती प्रेमळ सद्‌गुरुमाता ॥ अंतर्बाह्य राखिते निजभक्ता ॥धृ॥</B>
प्रेममय अंतःकरणाची अशी माझी सद्‌गुरू आई किती प्रेमळ आहे म्हणून सांगू! तिच्या प्रेमास सीमाच नाही. ती आपल्या भक्तावर अलोट असे प्रेम करिते! ती आपल्या आत्मनिष्ठ भक्तांचे या देहांत व बाहेर दृश्य जगांत असे सर्वत्र नित्य रक्षण करीतच असते! अशी गुरूमाय अति प्रेमळ आहे! ॥धृ॥

<B>भक्ति देउनी भजनीं खेळविते ॥ योगक्षेमाची वाहते चिंता ॥१॥ </B>
आपल्या भक्तांना भक्ति देऊन गुरू भजनानंदात प्रेमानंदाने खेळविते. आणि आपल्या भक्तांची प्रपंच परमार्थाची सर्व चिंता सतत वाहातच असते! ॥१॥  

<B>पायीं पडतां स्वरूपीं रमविलें ॥ नाहीं करुनी द्वैताद्वैता ॥२॥ </B>
मी शरण जाऊन सद्गुरूच्या पाया पडलो असतां, त्या सद्गुरूने द्वैत म्हणजे हा दृश्य जग विलास व अद्वैत म्हणजे आत्मा. तर अशा द्वैत व अद्वैताच्या भेदभावनेस नाहीसे करून, सर्वत्र स्वरूपच आहे, हे दाखवून मला आत्मस्वरूपांतच रमविले! ॥२॥

<B>सहज समाधि सहज दिधली ॥ प्रेमसागरीं दे शांति दत्ता ॥३॥</B>
'सहजसमाधि' म्हणजे - "वृत्तीचा अभिमान टाकून साक्षीत्व सहज उरते त्याचा लेप न धरणेच सहजसमाधि होय" किंवा 'अंतःकरणाची एकता अगर समता" अशी सहजसमाधि गुरूने मला काहीहि प्रयत्न न करू देतां अनायासे प्राप्त करून दिली! आणि या पंताला प्रेममय अशा स्वरूप सागरांत बुडवून, एकरूप करून, प्रेममय करून, तो सद्गुरू मला नित्य आत्मशांति देतो! असा माझा सद्‌गुरू बालमुकुंद अति प्रेमळ आहे! तो प्रेमाचा पुतळाच आहे! ॥३॥



पद २५९२

<B>बालावधूत ठायीं ठायीं रे ॥ पहातां कोठें मी नाहीं रे ॥धृ॥

<B>परमात्मस्वरूप दत्तावतारी माझा सद्गुरू बालमुकुंद हाच जागजागी असा सर्वत्र ओतप्रोत भरलेला आहे रे! तो आत्मारामच आहे! आत्मदृष्टीने पाहू गेले असतां, “मीच देह आहे, मीच जीव आहे," असा जीवबुध्दि धारण करणारा मी कोठेच नाही. तो खोटाच आहे रे! ॥धृ॥

<B>व्यतिरेकान्वयें पहातां दृष्टीं ॥ ब्रह्मचि दिशा दाही रे ॥१॥  </B>
व्यतिरेक म्हणजे सद्गुरूपायी शरण जाऊन प्रपंच मिथ्या हे विवेकाने जाणून आत्मस्वरूपी वृत्ति स्थिर करणे वा ब्रह्मानुभव घेणे हा व्यतिरेक आहे आणि अन्वय म्हणजे सर्वत्र आत्मस्वरूप पहाणे, जगहि ब्रह्मच आहे, सर्वत्र स्वरूपच भरले आहे. याचा अनुभव घेणे हा अन्वय आहे. तर अशा व्यतिरेक व अन्वय दृष्टीने अशा ज्ञानदृष्टीने पाहू गेले असतां दाही दिशांत, असे सर्वत्र ब्रह्मच आहे रे! ॥१॥  

<B>सत्तास्फूर्ति विलसे त्रैमूर्ति ॥ खेळ चिद्विलासडोहीं रे ॥२॥ </B>
सत्ताच ब्रह्माचे शिवरूप त्यांत उठणारी स्फूर्तिच शक्ति. अशा शिवशक्तिरूपाने हे जग चैतन्याचा विलास अगर आत्मविलासरूपी डोहांमध्ये प्रेमाने विविध प्रकाराने खेळ खेळत आहे. शिव शक्तिरूप जग हीच ब्रह्मा, विष्णू व महादेव या तीन देवांची एकवटलेली अशी दत्तात्रयाची सगुण मूर्तीच आहे. प्रेमानंद भोगण्यासाठी तो दत्तच जगरूप झाला आहे रे! ॥२॥

<B>मीपणा अर्जुनी बाळपायीं ॥ दत्तप्रेमरूप पाहीं रे ॥३॥</B>
मीपणा म्हणजे "मीच देह आहे, मीच कर्ता आहे", असा मीपणा किंवा देहाभिमान सद्‌गुरू बालमुकुंदाच्या पायांवर अर्पण करून, तू दत्तगुरूचे प्रेमळ स्वरूप सर्वत्र जगांत भरलेले आहे, म्हणजे जगांतील सर्व जड व चेतनयुक्त वस्तु ह्या सर्व प्रेमाने घडविलेल्या मूर्तीच आहेत हे पाहून तो दत्तगुरू प्रेमा भोग रे! ॥३॥


पद २५९३

<B>भजतों सद्‌गुरुपाया रे ॥ मीपण खूळ है वाया रे ॥धृ॥</B>
मी तर सद्‌गुरू बालमुकुंदाच्या पायांची सेवा करितो, त्याचे ध्यान करितो! अशी सद्‌गुरूची भक्ति करतो रे! 'मीपण' म्हणजे "मीच देह आहे", अशी जीवबुध्दि असणे अगर हा देहाभिमान किंवा मीपणा यांचे वेड लागणे, प्रपंचात वेडा होणे व्यर्थ आहे रे! कारण हा मीपणा खोटाच आहे. ॥धृ॥

<B>नाहीं अंत सदा अनंत ॥ पावतां निजठाया रे ॥१॥ </B>
सद्गुरूची भक्ति करून आपल्या आत्मस्वरूपाठिकाणी पोहोचले असतां, त्या आत्मस्वरूपाचा तपास लाविता येत नाही. ते स्वरूप सदा अंतरहित अमर्याद, सर्वव्यापक आहे, सर्वत्र आत्माच ओतप्रोत भरला आहे, असा अनुभव येतो रे! ॥१॥ 

<B>चिद्विलास दिसतें विश्व ॥ हीचि दैवी माया रे ॥२॥ </B>
अरे प्राण्या! ईशशक्तीचा प्रेमखेळ असे हे जग दिसते. हीच दैवी माया आहे. म्हणजे जीवाला मोहांत अडकविणारी, स्वरूपाची भूल पाडणारी ईश्वरप्रेरित अशी शक्ति आहे रे! ॥२॥

<B>प्रेमामृत पिउनी दत्त ॥ भजतो सद्गुरुराया रे ॥३॥</B>
मी तर हे जगहि ब्रह्मस्वरूपच आहे, हे सद्‌गुरूकृपे जाणून, गुरूचे प्रेमरूपी अमृत पिऊन, हा पंत सद्‌गुरू बालमुकुंद राजाची भजन, भक्ति नित्य करीत असतो रे! ॥३॥


पद २५९४

<B>कां होसी भोक्ता ॥ नसतां मुळींच कर्ता ॥धृ॥ </B>
तू स्वतः देहाभिमान धरून "मीच कर्ता आहे”, असे तू मानितोस. परंतु, विचार केला तर तू कोणत्याहि दृष्टीने कर्ता होऊ शकत नाहीस. त्या दत्तप्रभूच्या प्रेरणेनेच या जगांत व देहाकडून कार्ये घडतात! तर तू असा कर्ता मुळीच नसतांना तू स्वतः भोक्ता का होतोस? अरे, तू कर्ता जर नाहीस, तर मग तू कर्माचा अगर विषयांचा भोक्ता कसा होशील ? तर नाही. 'मी कर्ता आहे', 'मी भोक्ता आहे', , ही जीव दशा अगर हा देहाभिमान खोटाच आहे. तू कर्ताहि नाहीस व भोक्ताहि नाहीस. तू मूळचा ब्रह्मस्वरूपच आहेस! ॥धृ॥

<B>सहजीसहज चिद्विलास ॥ सहजचि अहंममता ॥१॥ </B>
अरे, आत्मदृष्टीने विचार केला तर हा ईश शक्तीचा जगरूपी प्रेमखेळ स्वाभाविकपणे, आपोआपच प्रगट झाला आहे. याचा कोणी कर्ता नाही. तर मग भोक्ता कसा असू शकेल? अर्थात नाहीच. तसेच "मी देह आहे व स्त्री, पुत्र, घरदार, संपत्ति, आप्त इत्यादि माझे आहेत, अशी मी व माझेपणाची प्रीति बाळगणे ही 'अहंममता' सुध्दा यां चिद्विलासांत सहजच प्रगट झालेली दिसते. हिला कोणी उत्पन्न केली याचा पत्ता नाही. ती मुळात नसून भासमात्रच दिसते. हा भ्रम खोटाच आहे. या खोट्या मायाकल्पित अहंममतेचा गुरुकृपे स्वरूपांत लय झाला असतां, मूळस्वरूपच प्रगट होते. अनंतरूपाचा भास हा चिद्विलास आहे. ॥१॥  

<B>शुद्ध ज्ञाना त्रिपुटी सर्व ॥ ज्ञेय ज्ञान ज्ञाता ॥२॥</B>
ज्ञेय म्हणजे ज्याला जाणावयाचे ते ज्ञेय. ज्ञान म्हणजे जाणणे. व ज्ञाता म्हणजे जाणणारा ज्ञानी. तर 'ज्ञाता- ज्ञान-ज्ञेय' ही त्रिपुटी अशा सर्व त्रिपुट्या हे शुध्द ज्ञानच आहे. म्हणजे मायामलरहित शुध्द असे ज्ञान अथवा ब्रह्मस्वरूप याचीच ही त्रिपुटी आहे. ते ब्रह्मस्वरूपच प्रेम भोगण्यासाठी त्रिपुटीरूप झालेले आहे. ॥२॥ 

<B>ब्रह्मानंद विश्वस्वरूप ॥ भज रे गुरुदत्ता ॥३॥</B>
हे संपूर्ण जग ब्रह्मच आहे. जसे माती आणि घर, सुवर्ण व अलंकार, तंतू आणि पट हे ऐक्यरूपच आहेत, यांना निराळे करितां येत नाही, तसे जग व ब्रह्म अभेदरूपच आहे. तेथे भिन्नता नाही. ते ब्रह्मच जगरूप झाले आहे. तर हे गुरुकृपे जाणून, तू दत्तात्रय गुरूची भजन भक्ति कर रे! आणि त्या सद्‌गुरूच्या प्रेमरूपी रसाची गोडी चाख रे! ॥३॥


पद २५९५

<B>काय केलें न कळे गुरुराया ॥ सहजी सहज दृश्य झालें वाया ॥धृ॥ </B>
हे माझ्या दत्तावतारी सद्‌गुरू बालमुकुंदराजा! तू अशी काय जादू केलीस! अशी काय अघटित करणी केलीस! की, ती मला काही कळत नाही. तुझी अघटित अशी लीला कोणालाहि न समजण्यासारखी अशी अद्भुत आहे! अशी तुझी करणी म्हणजे मी काही एक प्रयत्न न करितां सहजच जे दिसते ते सर्व मायारूप दृश्य जग वाया केलेस! ते खोटे ठरविलेस! ते नाहीसेच करून टाकिलेस! त्यामुळे मला सर्वत्र ब्रह्मच भरलेले दिसले! हे दृश्य जग नाहीच असा तू मला अनुभव दिलास! ॥ धृ ॥

<B>प्रेमास्तव मज चरणीं पाडीलें ॥ भवभया दूरीं धाडिलें ॥ असुनी केली मिथ्या काया ॥१॥</B>
हा अनुभव अशा प्रकारे दिला की, तू केवळ आपले निजनिष्ठ प्रेम भोगण्यासाठीच तू मला स्वतःहून आपल्या पायांवर पाडून घेतलेस! मला तू तुझ्या चरणांचा आश्रय दिलास! आणि या संसारातील दुःख, कष्ट, काळाचं भय, व्याधि, संकटे इत्यादिमुळे मला वाटणारी भीति तू दूर लोटून, ती नाहीशीच करून टाकिलीस! असे मला तू निर्भय केलेस! तसेच हा देह असूनहि हा देह भासमात्र खोटाच व नाशवंत आहे, असे माझ्या अनुभवास आणून दिलेस! व माझी जीवदशा नाहीशीच करून टाकिलीस. ॥१॥  

<B>बोधाद्वैत प्रेरुनी कर्णी ॥ परब्रह्म केलें तत्क्षणीं ॥ पावविलें मज निजठाया ॥२॥ </B>
आत्मप्राप्तीचा गुह्यबोध माझ्या कानांत सांगून त्या बोधाची चालना देऊन, त्यायोगे मला त्याचवेळी, ताबडतोबच पखह्मच 'केले! अशा प्रकारे तू माझा हात धरून मला आपल्या आत्मस्वरूपाठिकाणी नेलेस! ॥२॥

<B> आत्मस्वरूपीं नित्य जागविलें ॥ निजप्रेमामृत पाजियलें ॥ मिठी पडली सद्गुरुदत्त- पाया ॥३॥</B>
अशा त्या आत्मस्वरूपांत रमवून, त्या आत्मस्थितीतच नित्य राहाण्याची जागृति दिलीस! त्यामुळे माझी स्वरूपस्थिती जराहि ढळत नाही. शिवाय मला तू स्वस्वरूपाचे शुध्द रसभरित असे प्रेमरूपी अमृत पाजिलेस! असे माझे पूर्णकाम केलेस! त्यामुळे दत्तस्वरूपच अशा माझ्या सद्गुरू बालमुकुंदाच्या पायाची व माझी ऐक्य मिठी पडली! ते सद्‌गुरू पाय हृदयांसी घट्ट धरून ठेविले असतां अशा प्रेम मिठीमध्ये तो सद्‌गुरू व मी शिष्य हा द्वैतभाव स्वरूपांतच लय पावला! सर्व एकाकार झाला! हे सद्‌गुरू बालमुकुंदा, अशी तू अघटित लीला दाखविलीस ॥३॥


पद २५९६

<B>नाचत दत्तदर्शना जाऊं ॥धृ॥

<B></B>
अहो भक्तगड्यांनो! चला! आपण दत्तात्रय गुरूच्या दर्शनास जाऊ! तो दत्त निरंजनवनामध्ये ब्रह्मगिरीवर रहातो. तर आपण भजन म्हणत, आनंदाने हसत, नाचत, गमतीने पाऊल टाकून, वाद्ये वाजवून, भजनांत रंग भरून, 'दत्तगुरू, जय दत्त गुरू' असे म्हणत तेथे दत्त दर्शन घेऊ! याचा भावार्थ असा की, तो दत्त परमात्मा मायामलरहित अशा शुध्द आत्मस्वरूपरूपी अरण्यांत ब्रह्मस्वरूपाच्या उच्च शिखरावर उन्मनी मंदिरांत राहातो. भक्ति भजन केले असतां त्या दत्तात्रयाचे दर्शन घडते! आत्मा हाच दत्त आहे. ॥धृ॥

<B>संसाराची सोडुनी आस ॥ सद्गुरुसी ध्याऊं ।॥ गड्यांनो ॥१॥ </B>
अहो गड्यांनो! आपण दत्ताच्या दर्शनास निघालो असतां, हा संसार भासमात्र खोटाच आहे, तो जन्ममरणाच्या फेऱ्यात पाडणारा आहे, त्यांत नेहमी दुःखच भोगावे लागते. तसेच हा संसार नाशवंतच आहे, म्हणून अशा संसाराची सर्व आशा, मोह, ममता, आसक्ति सर्व टाकून, सद्‌गुरू दत्ताच्या दर्शनाला निघू व त्याचे ध्यान करू! ॥१॥  

<B>दृश्य द्रष्टा मायीक सर्वं ॥ निर्विकल्पीं सदा राहूं ।॥ गड्यांनो ॥२॥ </B>
अहो गड्यांनो! समोर दिसणारे सर्व दृश्य जग व त्याला पहाणारा द्रष्टा हा जीवात्मा आहे. हे दृश्य व द्रष्टारूप सर्व मायिक आहेत. म्हणजे हे कल्पिलेले, खोटेच आहेत. तेव्हा हे सर्व मायिक द्वैतरूप टाकून आपण नेहमी विकल्परहित अशा मूळ ब्रह्मस्वरूपांतच राहू! ॥२॥ 

<B>सद्‌गुरु शिष्य प्रेमकल्पित ॥ मीपण दत्तपदीं वाहूं ॥ गड्यांनो ॥३॥</B>
अहो! माझ्या मित्रांनो! सद्‌गुरू व शिष्य हे द्वैतरूप प्रेमानंद भोगण्यासाठीच मानलेले आहेत. द्वैतावांचून प्रेम भोगतां येत नाही. तो दत्त प्रभूच आपल्या एकांगावर प्रेम भोगण्यासाठी स्वतः गुरू व शिष्य असा द्वैतरूप झाला आहे. जरी तो द्वैतरूप झाला तरी त्यांचे एकत्व मोडत नाही. गुरू व शिष्य हे पाठ व पोट याप्रमाणे अभिन्नरूपच आहेत. हे जाणून आपण "मीच देह आहे अशी देहबुध्दि अथवा हा देहाभिमान सद्‌गुरू दत्तात्रयाच्या पायांवर वाहू. अशी पुष्पांजली अर्पण करू आणि त्या दत्तात्रय गुरूचे भजन करून त्याचे आत्मनिष्ठ शुध्द असे आपण प्रेम भोगू! ॥३॥


पद २५९७

<B>सद्गुरु निजभक्त मनीं नित्य तो वसे ॥ बोधानंदें तृप्त करी ब्रह्मसमरसें ॥धृ॥ </B>
ब्रह्मस्वरूपच असा माझा सद्‌गुरू बालमुकुंद हा आपल्या आत्मनिष्ठ अशा भक्तांच्या मनांत नित्य वास्तव्य करून राहतो! तो सद्‌गुरू आपल्या भक्तांस आत्मबोध सांगून, त्या बोधाच्या आनंदाने आपल्या भक्तांस संतुष्ट करितो व त्या बोध प्रतापाने भक्तांस परमात्म स्वरूपांत एकरूपच करून टाकतो! असा माझा सद्‌गुरू सर्वश्रेष्ठ आहे! ॥धृ॥

<B>सेवा साधन कांहीं नसतां ॥ सर्व हरिली माझी चिंता ॥ सद्गुरु तो चित्सविता ॥ हृदयीं प्रगटसें ॥१॥ </B>
मी सद्गुरूची सेवा चाकरी करणे, तसेच व्रत, उपवास, जप, तप, अनुष्ठान, शास्त्रपठण, योगाचरण वगैरे साधना काहीहि केल्या नाहीत. तरी सद्गुरूने माझी प्रपंचाची तसेच परमार्थाची सर्व चिंता नाहीशीच करून टाकिली! आणि तो सद्‌गुरू ज्ञानसूर्य वा आत्मसूर्य या रूपाने माझ्या हृदयांत नित्य प्रकाशत असतो. ॥१॥  

<B>एकाकी न रमते म्हणुनी ॥ भोग्य भोक्ता आपण होउनी ॥ अद्वैतासी नाहीं हानी ॥ प्रेम भोगितसे ॥२॥ </B>
परमात्मस्वरूप सद्‌गुरूस एकट्यास आपला आनंद भोगतां आला नाही म्हणून, आपल्या द्वैत नसलेल्या अशा ब्रह्मस्वरूपाची हानी न होतां, तो सद्गुरू स्वतः भोग्य म्हणजे ज्याचा उपभोग घ्यावयाचा ती वस्तु भोग्य आणि भोक्ता म्हणजे विषयांचा उपभोग घेणारा असा भोग्य व भोक्ता आपणच होऊन, आपला प्रेमानंद आपणच भोगीत आहे! ॥२॥ 

<B>चरणीं पडतां अहंभाव ॥ समूळ निमे भावाभाव ॥ जिकडे तिकडे दत्तदेव ॥ सद्‌गुरु दिसे ॥३॥</B>
त्या सद्‌गुरू बालमुकुंदाच्या पाया पडलो असतां, त्याच्या कृपेने "मीच कर्ता आहे, अशी भावना अगर देहाभिमान तसेच भाव व अभाव म्हणजे असणे व नसणे अथवा आतां आहे व नंतर नाही, असे "आहे नाही" हे मायारूप हे सर्व मुळासकटच पूर्णपणे स्वरूपांत लय पावते. त्यामुळे जेथे तेथे असे सर्वत्र तो दत्त देव सद्‌गुरू अथवा आत्मारामच प्रत्ययास येतो! म्हणून तो भक्त गुरुप्रेमसुख नित्य भोगतो! अशी गुरूची कृपा अगाध आहे! तो सद्‌गुरू अति प्रेमळ आहे! ॥३॥


पद २५९८

<B>चला भक्तांनो भजनीं नाचूंया ॥ दत्त जन्मासी आजी येतो ॥धृ॥ </B>
आज मार्गशीर्ष पौर्णिमा आहे. दत्तात्रय गुरू अनुसूया मातेच्या उदरी जन्माला आले, तो दत्तजन्माचा शुभ दिवस आहे. तर आपण त्याचा जन्मोत्सव करू! भजनांत आनंदाने नाचू! खेळ! मौज करू! तर लवकर चला! ॥धृ॥

<B>काळकल्पिता पदीं तुडवूया ॥ मिथ्या संसृति सहज बुडवूया ॥१॥ </B>
त्या दत्तात्रय गुरूच्या कृपेमुळे आपण या मायाराज्यांतील कल्पिलेला खोटा काळ वा यम याला आपल्या पायाखाली रगडून ठार मारूया! हा काळ खोटाच मानलेला आहे. सर्वत्र आत्मस्वरूपच आहे. दुसरे काहीच नाही. तर हा खोटा भासमात्र व नाशवंत अशा या संसारास सहज बुडवून टाकू! म्हणजे त्याला नाहीसाच करून टाकू या! ॥१॥  

<B>अवस्थात्रय उल्लंघुनिया ॥ सहजी सहज भोगूं तूर्या ॥२॥ </B>
जागृत, स्वप्न, सुषुप्ति या तिन्ही अवस्था माया कल्पित आहेत. या तिन्ही अवस्था मायापाशांत अडकविणाऱ्या आहेत. तर, या तिन्ही अवस्था ओलांडून, गेले असतां चौथ्या महाकारण देहाची तूर्या अवस्था आपोआपच प्राप्त होते! तीन देहांचा साक्षी मी ब्रह्म आहे, अशी ब्रह्मस्थिती प्राप्त होते. तर ती तूर्यस्थिती आपण सहज भोगूया! ॥२॥ 

<B>ब्रह्मानंदें जग हें भरूंया ॥ प्रेमानंदें दत्त स्मरूंया ॥३॥</B>
अशी ब्रह्मानंदाची प्राप्ति झाल्यावर त्या ब्रह्मानंदाने हे सर्व जग ओतप्रोत भरून टाकू या! सर्व जगाला तो ब्रह्मानंद प्राप्त करून देऊया! आणि या ब्रह्मानंदापासून प्राप्त होणारे शुध्द प्रेम आपण प्राशन करून, त्या प्रेमानंदाने धुंद होऊन, त्या दत्तात्रय गुरूचे स्मरण, ध्यान करूया! तर भक्तांनो लवकर चला! आज दत्तजयंतीचा उत्सव आपण आनंदाने करूया! ॥३॥


पद २५९९

<B>प्रेमानंदें नाचूं गुरुभजनीं ॥धृ॥ </B>
आपण मोठ्या प्रेमाने व आनंदाने उल्हसित होऊन दत्तात्रय गुरूच्या भजनांत त्याची स्तुतिस्तोत्रे गाऊन नाचू! ॥धृ॥


<B>जन्माष्टमीचा उत्सव गुरूचा ॥ खेळू रे निरंजनीं ।॥ गड्यांनो० ॥१॥ </B>
गड्यांनो! कारण, आज श्रावण वद्य अष्टमी, श्रीकृष्ण जन्मतिथि आहे. तसेच या गोकुळ अष्टमीस सद्‌गुरू बालमुकुंदाचा जन्म झाला आहे. हे दोन्हीही एकरूपच आहेत. हे भगवंताचे अवतारच आहेत. तर आपण या जन्माष्टमीस भजन करून, मायामलरहित पवित्र अशा आत्मस्वरूपांत रमून या उत्सवांत भजनांत खेळू रे! ॥१॥  

<B>जगदोद्धारा पूर्णावतारा ॥ घेई भक्तजननी ॥ गड्यांनो० ॥२॥ </B>
गड्यांनो! सद्‌गुरू ही भक्तांची प्रेमळ आईच आहे! जगाच्या कल्याणासाठी त्यांच्या उध्दारासाठी भक्तजनांच्या प्रेमासाठी त्या सद्‌गुरू माऊलीने या पृथ्वीतलावर मनुष्यदेह धारण करून, पूर्ण अवतार धारण केला आहे! असा हा भगवंताचा अवतार आहे! ॥२॥ 

<B>हरुनी समूळ द्वैतरजनीं ॥ उदेला दत्तचित्तरणी ॥ गड्यांनो० ॥३॥</B>
या गोकुळ अष्टमीच्या उत्सवांत द्वैतरूप मायारात्र अथवा अज्ञान रात्र मुळासकटच पूर्णपणे नाहीशी करून, तो दत्तगुरू हाच ज्ञानसूर्य अथवा आत्मसूर्य आहे. तो भक्तांच्या हृदयांत या पंतांच्या हृदयांत उगवला आहे! त्याचा प्रकाश सर्वत्र पसरला आहे. त्यामुळे त्या गुरुमाऊलीचे प्रेमसुख आम्ही नित्य भोगतो! ॥३॥


पद २६००

<B>प्रेमें गाऊं आम्ही दत्तसद्‌गुरुला ॥ सहज मुक्तिसुख भोगूं गाऊं प्रेमळा ॥धृ॥ </B>
आम्ही प्रेमानंदाने उल्हसित होऊन दत्तात्रय गुरूची स्तुति करू! त्याची भजन भक्ति करू! आणि सद्‌गुरूच्या कृपेने सहजच मोक्षप्राप्तीचे सुख अथवा आत्मसुख भोगू! व असे मुक्त झाल्यावरहि, प्रेममय अंतःकरणाच्या अशा प्रेमळ सद्‌गुरूस गाऊ! त्याची भक्ति करू. अशी मुक्तीवरील भक्ति आम्ही करू! ॥धृ॥

<B>बालावधूतगुरु हृदयीं प्रगटला ॥ बोधानल प्रदिप्त होतां भवाब्धि आटला ॥१॥

<B>माझा दत्तावतारी बालमुकुंद हा माझ्या हृदयांत प्रगट झाला आहे. त्या सद्गुरूचा आत्मप्राप्तीचा बोधरूपी मोठा अग्नि हृदयांत प्रज्वलीत झाला असतां, हा भासमात्र मायारूप संसाररूपी महासागर कोरडा झाला! तो नाहीसाच झाला! म्हणजे बोधाने मायाभ्रम नष्ट झाला! ॥१॥  

<B>सत्यज्ञानांतरूपें सीं दाटला ॥ द्वैताद्वैतभाव गिळुनी विश्वीं नटला ॥२॥ </B>
त्यामुळे सत्यस्वरूप, ज्ञानस्वरूप व अनंत म्हणजे अमर्याद असे स्वरूप. या तिन्ही लक्षणांनी युक्त अशा ब्रह्मस्वरूपाने तो दत्त परमात्मा आंतबाहेर सर्वत्र खच्चून भरला गेला! द्वैत म्हणजे हा दृश्य जग विलास व अद्वैत म्हणजे आत्मा. तर अशा द्वैत व अद्वैताचा भेद मानणे, ह्या भिन्न भावनेस नाहीसे करून या जगांत तो दत्त परमात्मा सगुण निर्गुण ऐक्य रूपाने, अभिन्न रूपाने सजला गेला! ॥२॥ 

<B>सहजानंद सहजीसहज जगीं उरला ॥ प्रेमानंदरूपें दत्त स्वरूपीं भरला ॥३॥</B>
निर्विकार, निर्विषय, त्रिपुटीरहित सद्‌गुरू प्रेमसुख भोगणे अशा सहजानंदाने स्वाभाविकपणेच तो दत्त प्रभू या जगांत उरलेला असा आहे. तो भोग भोगून अभोक्ता, कर्मे करून अक्रिया असा स्वस्वरूपाने अलिप्तच उरतो. प्रेमानंद स्वरूपाने तो दत्त आपल्या स्वरूपांत ओतप्रोत भरला गेला! जेवढा भरला, तेवढाच तो उरला! असा भरला व उरला हा भाव त्याच्या स्वरूपांत नाहीच. तो एकटा एकच सर्वत्र व्याप्त आहे. सगुण निर्गुण त्याचीच रूपे आहेत. अन्य काहीच नाही. याचा अनुभव घेऊन, हा पंत गुरुप्रेमसुख नित्य भोगतो! ॥३॥


पद २६०१

<B>वेदमार्ग लोप होतो येईं झडकरीं ॥ दैत्याक्रांत भूमि जहाली प्रगटे नरहरी ॥धृ॥</B>
हे दत्तस्वरूप नरसिंह सरस्वती अशा दत्तात्रया! वेदांनी सांगितलेला आत्मप्राप्तीचा, भक्ति प्रेमाचा, धर्म संस्थापनेचा मार्ग या जगांत मावळत चाललेला आहे. त्याचा लोप होत आहे. राक्षसी दृष्ट प्रवृत्तीच्या अशा दैत्यांच्या छळाने आक्रोश करणारी,दुःखाने टाहो फोडणारी अशी ही पृथ्वी पापभाराने दुःखी, त्रस्त व भयभीत झाली आहे! तर तू या पृथ्वीतलावर लवकर येऊन अवतार धारण कर! ॥धृ॥

<B>वेदविहितमार्ग सांडुनी जन चालले ॥ निजानंद नेणुनी विषयसुखा भूलले ॥ त्वरा करा धरेवरी ॥ नरावतार घेई भक्तवत्सल श्रीहरी ॥१॥ </B>
हे भगवंता! वेदांनी लोकांच्या आत्महिताकरितां विधान केलेला, असा धर्म संस्थापनेचा श्रेष्ठ वेदमार्ग सोडून, हे लोक आपल्या इच्छेप्रमाणे वागू लागलेले आहेत! हे आडमार्गान चाललेले आहेत. हे लोक आपला आत्मानंद जाणून, शब्द, स्पर्श, रूप, रस व गंध अशा क्षणिक पंचविषय भोगसुखास मोहीत झालेले आहेत! तर भक्तांचा पाठीराखा, सर्व शक्तिसंपन्न अशा हे भगवंता! या पृथ्वीवर त्वरा करून, म्हणजे लगबगीने लवकरच मनुष्य देहधारी असा तू अवतार धारण कर! ॥१॥ 

<B>शिष्ट जन छळ होतो कष्टती भारी ॥ दुष्ट जना संहरूनी सृष्टि उद्धरी ॥ क्षमा शमा रमाधवा ॥ तमारी दूर करी भ्रमा दीन कैवारी ॥२॥ </B>
कारण सज्जन, भाविक भक्त अशा लोकांचा छळ होत आहे! ते फार श्रम करून, दुःख भोगतात! तर अशा छळ करणाऱ्या वाईट बुध्दीच्या क्रोधी, पापी अशा दुष्ट लोकांचा संहार करून या जगाचा उध्दार कर! या जनांना मोक्षगति प्राप्त करून दे! भक्तजनांचे अपराध सहन करणाऱ्या हे शांत स्वरूपा! हे लक्ष्मी पती विष्णू! अति नम्र शरण आलेल्या अशा गरीब भक्तांचे रक्षण करणाऱ्या! अज्ञान अंधःकाराचा नाश करणाऱ्या हे ज्ञानसूर्या, हे भगवंता! तू आपले आत्मज्ञान प्रगटून या जनांच्या मायाभ्रमांस अगर मायारूपी रात्रीस दूर कर! ॥२॥ 

<B>द्वैतदैत्य मत्त जहाला बहुत या कर्ली ॥ सत्य ब्रह्म नित्य असतां मिथ्या ही भूली ॥ परात्परा वरा हरी ॥ चराचरात्मा उठवी दत्तप्रेमलहरी ॥३॥</B>
हे दत्तप्रभू! या चालू कलीयुगांत द्वैतरूपी अथवा मायारूपी राक्षस हा फार उन्मत्त झाला आहे! तो फार माजून गेला आहे! तो कली नीच, पापी, दुष्ट, विषयी लोकांचीच बाजू धरितो! अशा लोकांचाच कलीमुळे या कलीयुगांत बहुमान होतो! वास्तविक विचार केला तर, नित्य राहणारे, शाश्वत असे खरे ब्रह्मस्वरूपच सर्वत्र आहे! हा मायाभ्रम खोटाच आहे! तर चौथ्या महाकारण देहाची परावाचा आहे. या परेच्या पलीकडील सर्वश्रेष्ठ अशा हे भगवंता! या जगांत चैतन्य व जड यांचा आधारभूत असा केवळ आत्माच अशा हे प्रभू! मला आशीर्वाद देऊन, दत्तात्रय गुरूच्या म्हणजेच तुझ्या शुध्द अशा प्रेमानंदाची लहरी माझ्या हृदयांत उत्पन्न कर! मला प्रेम दे! या पृथ्वीतलावर जगाच्या कल्याणासाठी भक्तजनांच्या प्रेमासाठी तू अवतार घे! ॥३॥


पद २६०२

<B>माझें वैभव दृश्य विस्तार हा ॥ भोग्य भोक्ता जाहलों ॥धृ॥</B>
मी मूळचा ब्रह्मस्वरूपच आहे! हे, जे दृश्य जग दिसते, या दृश्य जगाचा अवाढव्य पसारा हे सर्व माझेच ऐश्वर्य आहे! हे माझे वैभव भोगण्यासाठी मी एकटा एकच असतांना, भोग्य म्हणजे ज्याचा उपभोग घ्यावयाचा ती वस्तू भोग्य. व विषयभोग भोगणारा तो भोक्ता. असा द्वैतरूप भोग्य व भोक्ता मी स्वतःच आलो आहे! ॥ धृ ॥ 

<B>ब्रह्मानंद न माये उदरीं ॥ विषय विषयी बनलों ॥१॥ </B>
कारण ब्रह्मानंद अगर आत्मानंद हा माझ्या पोटांत माबला नाही तो आनंद ओसंडला! म्हणून मी आपला प्रेमानंद भोगण्यासाठी विषय म्हणजे इंद्रिये किंवा गोचर वस्तू, भोग्य वस्तू व विषयी म्हणजे विषयांचा उपभोग घेणारा. विषय मोक्ता असा विषय व विषयी मीच झालो आहे. ॥१॥  

<B>अद्वैतासी चीर न पडतां ॥ सर्वरूपीं भासलों ॥२॥ </B>
परंतु, असा मी द्वैतरूप झालो तरी माझ्या द्वैत नसलेल्या अशा ब्रह्मस्वरूपांत जराहि भेग अगर फट न पडतां, मी सर्व चैतन्य आकार किंवा जे दिसते त्या सर्व अनंत नामरूपाने मीच स्वस्वरूपाने भासमात्र असा दिसलो! ॥२॥

<B>वाचामनातीत प्रेम चाखाया ॥ दत्तपदीं रमलों ॥३॥</B>
मी असा अनंत नामरूपार्ने का नटलो? तर परा, पश्यंति, मध्यमा वैखरी या चार वाणीच्या व मनाच्या पलीकडील ब्रह्मस्वरूपाचे रसभरीत शुध्द प्रेम, या प्रेमरसाची गोडी चाखण्यासाठी मी दत्तात्रय गुरूच्या पदी किंवा आत्मस्वरूप ठिकाणी मी पूर्ण रंगून गेलो व ती प्रेमगोडी चाखू लागलो! ॥३॥


पद २६०३

<B>पाहूं जातां विश्व हैं दिसे ॥ न पहातां स्वरूपचि असे ॥धृ॥ </B>
पाहू गेले असतां, हे दृश्य आपणांस दिसते. जर या जगाकडे पाहिले नाही तर साक्षीभावाने स्वरूपच असते. म्हणजे ही आपली दृष्टि परतवून आपल्या आंतून पहाणारा द्रष्टा यांत दृष्टि लय पावली असतां, आपले स्वरूपच नित्य असते. हा दृश्य भास नाहीसाच होऊन जातो. स्वरूपच शिल्लक उरते! ॥ धृ ॥ 

<B>दृश्य द्रष्टा दर्शन मीचि ॥ चिद्विलासीं सहजचि भासे ॥१॥ </B>
चैतन्य शक्तीचा जगरूपी प्रेमखेळ अशा ह्या चिद्विलासांत म्हणजे या जगांत दृश्य म्हणजे समोर जे दिसते ते सर्व जग. द्रष्टा म्हणजे यांस पहाणारा असा साक्षी व दर्शन म्हणजे पहाण्याची क्रिया. तर 'दृश्य द्रष्टा दर्शन' अशी ही त्रिपुटी मी स्वतःच झालो आहे. हे त्रिपुटीरूप स्वाभाविकपणे भासमात्र दिसते! हा त्रिपुटी भास खोटाच आहे. सर्वत्र त्रिपुटीरहित असे स्वरूपच भरले आहे असा मला अनुभव आला! ॥१॥ 

<B>पाहतां त्रिभुवनीं कर्ता नाहीं ॥ सत्य ब्रह्म सहज स्फुरतसे ॥२॥ </B>
विचार करून पाहू गेले असतां, स्वर्ग, मृत्यू व पाताळ या त्रिभुवनांत अथवा या ब्रह्मांडात याचा कर्ता असा कोणीहि नाही. कर्तेपणाचा भाव हा खोटाच आहे. तर खरे शाश्वत असे ब्रह्मस्वरूपच स्वाभाविकपणे जगरूपाने स्फुरण पावले आहे! तेहि ब्रह्मच आहे. ॥२॥ 

<B> सहज समाधि विश्वस्वरूप ॥ दत्त डुलतो परब्रह्मरसें ॥३॥</B>
हे संपूर्ण जग "कोणतीहि अवस्था असली तरी स्वस्वरूपाचे विस्मरण पडत नाही, अशा अखंड स्वरूप समाधीतच स्थित राहते! हे जग असे स्वरूपांतच मग्न असते. ते ब्रह्मस्वरूपच आहे. हे गुरुकृपे जाणून हा पंत "अद्वय आत्मा हेच पखा होय" अशा पब्रह्म स्वरूपाच्या प्रेमरसाची गोडी चाखून त्या प्रेमानंदात धुंद होऊन नित्य डोलतो! ॥३॥


पद २६०४

<B>जिकडे तिकडे बालमुकुंद ॥ अंतर्बाह्य ब्रह्मानंद ॥धृ॥ </B>
जेथे तेथे असा सर्वत्र माझा ब्रह्मानंद स्वरूप असा परमात्मा बालमुकुंदच आहे! म्हणजे आपल्या या देहांत हृदयांत, व बाहेर दृश्य जगांत असा सर्व ठिकाणी वृत्तिविरहित ब्रह्मानंदच ओतप्रोत भरलेला आहे. त्या वांचून अन्य काहीच नाही. ॥धृ॥

<B>नाहीं विषय विषयी पहातां ॥ स्वानंदाचा सहज छंद ॥१॥ </B>
अहो विचार करून पाहू गेले असतां, विषय म्हणजे भोग्य वस्तू व विषयी म्हणजे विषय भोग भोगणारा असा भोग्य व भोक्ता मुळीच नाही. परंतु तो परमात्मा आपणच स्फूर्तिरूपाने सहज स्फुरण पावून, भोग्य व भोक्ता होऊन आपला मूळचा आनंद भोगण्याचा त्याला छंदच लागून राहिला आहे. अद्वैताचा द्वैतरूप होऊन प्रेमानंद भोगणे हा त्याचा मूळ स्वभावच आहे. प्रेमानंद भोगण्यासाठी तो स्वतःच भोग्य व भोक्ता सहज झाला आहे! ॥१॥  

<B>नोहे संसृति निजमुक्ति ॥ नांदतो उघड स्वानंदकंद ॥२॥ </B>
हा दृश्य सर्व जग पसारा हा संसार, घरदार इत्यादि ही संसृति मुळीच नाही. हा त्या प्रभूचा चिद्विलास आहे. यालाच जन संसार म्हणतात. तर असा हा संसार नसून ही चौदेहातीत अशी मुक्तस्थिती मूळस्वरूपस्थितीच आहे. या मुक्तस्थितीतच जग नित्य खेळते. प्रत्यक्ष दिसणारा हा दृश्य जगविलास म्हणजे केवळ आत्मानंदाचा कंदच असा परमात्माच सर्व दृश्यरूपाने आनंदाने वास्तव्य करून राहतो! सुवर्ण व अलंकार माती व घर हे जसे अभिन्नरूप तसे जग व परमात्मा ऐक्यरूप आहेत. ॥२॥ 

<B>दृश्य तितुका खेळ प्रेमाचा ॥ जाणुनी दत्त प्रेमें धुंद ॥३॥</B>
जेवढे म्हणून दृश्य दिसते तेवढे सर्व जग हा त्या प्रभूचा प्रेमानंद भोगण्याचा खेळ आहे! याचा गुरुकृपे अनुभव घेऊन, हा पंत ते गुरुप्रेम प्राशन करून नित्य प्रेमात धुंद कुंद झाला आहे! ॥३॥


पद २६०५

<B>गाऊं कसें तुजला ॥ दत्त सेवू कसें तुजला ॥धृ॥</B>
हे परमात्मस्वरूप सद्‌गुरू दत्तात्रया! मला तुझे स्वरूप न समजण्यासारखे अति गुह्य असे आहे. प्रणव म्हणजे ॐ कार यालाहि तुझे स्वरूप अगम्य असे आहे. तर मी या माझ्या वैखरी वाचेने तुझी स्तुति, प्रार्थना, भजन कसे गाऊ? कारण तू चारी वाचेच्या पलीकडचा असा हा शब्दातीत आहेस. तसेच या देहाने तुझी सेवा चाकरी, पूजा अर्चा मी कशी करू? कारण मी देहाधीन आहे. तुझे स्वरूप चौदेहातीत असे आहे. तर सेवा करण्याचा मार्ग मला सापडत नाही. ॥ धृ ॥ 

<B>सगुण निर्गुण काय म्हणू तुज ॥ गूढस्वरूप मजला ॥१॥ </B>
देवाची ओळख असल्याशिवाय त्याची भक्ति, सेवा, प्रार्थना म्हणजे गुणसंपन्न मनुष्य देहधारी असा साकार आहेस की, निर्गुण म्हणजे निर्विकार, निराकार, गुणरहित असा निर्गुण स्वरूप आहेस ? तर तुला सगुण म्हणू की, निर्गुण म्हणू? काय म्हणू? माझ्या मनाची वृत्ति भांबावते! ज्या तपास कोणासहि लावितां येत नाही असे तुझे स्वरूप चारी वाचेस, मनास, बुध्दीस, वेदास अगोचर, असे अतिगुह्य आहे. अशा तुझ्या स्वरूपाची खूण मला कळत नाही. तुझी कृपाच पाहिजे.॥१॥  

<B>पायीं पडुनी धन्य दास हा ॥ प्रेमभजनीं सजला ॥२॥</B>
म्हणून मी तुला शरण येऊन, तुझ्या पायां पडून हा पंत दास तुझ्या कृपेने धन्य झाला! धन्य, म्हणजे निर्गुण सगुणांचा ज्याला अभेद साक्षात्कार झाला तेच धन्य! असा मला सगुण व निर्गुण स्वरूप एकच आहे हा अनुभव आला! अशा अभेदस्थितीत मुक्त झाल्यावरहि तुझे मजन करण्यास प्रेमाने सज्ज झालो आहे! ॥२॥

<B>भजनानंदें तृप्त होउनी ॥ दत्तप्रेमें माजला ॥३॥</B>
आणि तुझ्या भजन भक्तीच्या आनंदाने मी पूर्ण तृप्त होऊन, दत्तात्रय गुरूने दिलेल्या प्रेमप्राशनाने मी उन्मत्त झालो! मला गुरुप्रेमाची जणू मस्तीच चढली आहे. ही सर्व गुरुकृपाच होय! ॥३॥



पद २६०६

<B>मौन धरूनी पायीं पडावें ॥ सुख वाटे दत्ता ॥धृ॥

<B>काही एक न बोलतां मुकेपणा धारण करून, सद्गुरू दत्तात्रयाच्या पायांवर मस्तक ठेवून, त्याच्यावर आपला सर्व हवाला घालून तेथे त्याच्या आश्रयाखाली स्वस्थ पडून राहावे यातच मला आनंद वाटतो! हेच सोपे साधन आहे! ॥ धृ ॥

<B>खोटा व्यवहार मिथ्या संसार ॥ नाहीं कर्ता भोक्ता ॥१॥</B>
असे दत्त गुरूच्या पाया पडले असतां, व्यवहार म्हणजे "देह, घरदार, जग वगैरे भावना" किंवा व्यापार, उद्योगधंदा, कार्य करणे हा सर्व व्यवहार खोटा व भासमात्रच आहे. तसेच संसार म्हणजे डोळ्यापुढे दिसणारे सर्व दृश्य जग, प्रपंच कार्य असा हा संसार खोटाच आहे. अशा या संसाराचा अगर जगाचा कार्य करणारा कर्ता व विषयाचा उपभोग घेणारा असा भोक्ता. कोणीहि नाही. हे जग म्हणजे त्या प्रभूच्या चैतन्य शक्तीचा प्रेमखेळ आहे! तो दत्तप्रभूच्या सहज स्फुरणाने स्फुरण पावलेला आहे! हे जग कोणीहि निर्माण केले नाही. याचा कर्ता कोणीहि नाही. तर मग भोक्ता कसा असू शकेल? तर नाही. तो प्रभू कर्मे करून सदा अकर्ता व भोग भोगून अभोक्ता असा सर्वांहून अलिप्तच आहे. तो जनदृष्टीस कर्ता भोक्ता भासला! जग, संसार याची त्याला वार्ताहि ठाऊक नाही. हा सहज प्रगट झालेला चिद्विलास अगर त्याचा आत्मविलास आहे! करितां जग, संसार, जीव, शिव, कर्ता, भोक्ता हे सर्व खोटे व भासमात्रच आहेत! सर्वत्र तो दत्त प्रभूच विलास करीत आहे. गुरुकृपे असा मला अनुभव आला. ॥१॥  

<B>जन्म मृति बागुल भीति ॥ मिथ्या ही चिंता ॥२॥</B>
या जीवाचे जन्म व मरण यांची भीति बागुलबोवाप्रमाणे खोटी व पोकळ आहे. आणि या संसारात जन्मल्यापासून मरेपर्यंत भीत भीत जगणे, त्याची चिंता करणे, व्यर्थ व खोटेच आहे. हा संसार, जन्ममरण, सुख दुःख याचा स्वरूपांवर खोटाच भास दिसतो. हे मला अनुभवाने कळून चुकले! ॥२॥

<B>बंधमोक्षाची बाळकहाणी ॥ शून्य द्वैताद्वैता ॥३॥</B>
तद्वत मायापाशांत अडकणे हा बंध आहे. आणि या मायापाशांतून सुटणे याला मोक्ष म्हणतात. बंध मानिल्याने या जीवाला मोक्षाची गरज भासली! बंधच जर नाही तर मग मोक्ष खरा कसा असणार? तर बंध व मोक्ष हे कल्पित आहेत. ते मूळचे नव्हेत. म्हणून बंध व मोक्षाची लहान अज्ञान मुलांच्या गोष्टीप्रमाणे ही कल्पित कहाणीच आहे. तसेच द्वैत म्हणजे हा दृश्य जग विलास व अद्वैत म्हणजे आत्मा. तर जग निराळे, आत्मा निराळा, मानणे या भेद भावनेचा अभाव झाला. हा द्वैतभाव राहीला नाही. सर्वत्र मला दत्तस्वरूपच प्रत्ययाला येते! ॥३॥ 

<B>दत्तमायेचे पदरीं पडुनी ॥ पितो प्रेमामृता ॥४॥</B>
मी दत्तात्रय गुरू माऊलीच्या आश्रयाखाली राहून, हे सर्व द्वैत, भासमात्र नष्ट होऊन, सर्वत्र दत्तस्वरूप अथवा आत्मस्वरूपच अनुभवास आले! त्या स्वरूपाचे आत्मनिष्ठ शुध्द प्रेम मी नित्य प्राशन करतो! असा गुरुचरणांचा महिमा अगाध आहे! ॥४॥


पद २६०७

<B>गुरुपदरज मज किती सुख देतें ।॥ ब्रह्मानंदासी मार्गे सारितें ॥धृ॥</B>
सद्‌गुरू बालमुकुंदाच्या मी पाया पडलो असतां, त्याच्या पायाच्या मातीचे धूलीकण याचा मला स्पर्श झाल्याने, मला ते धूलीकण कितीतरी अनुपम सुख देतात म्हणून सांगू! त्याच्या चरणाचा स्पर्श ब्रह्मानंदास सुध्दा मागे हटवितो! म्हणजे त्याच्या चरण सुखापुढे ह्या ब्रह्मानंदही फिका पडतो! ॥धृ॥

<B>मस्तक स्पर्श होतां मुक्त ॥ तत्त्वमत्स्यार्थलक्ष्य करीतें ॥१॥ </B>
सद्‌गुरूच्या चरणांचा माझ्या मस्तकास स्पर्श झाला असतां, केवळ त्या स्पर्शाने माझा मायाभ्रम दूर होऊन, मी मुक्त झालो! मी ब्रह्म आहे, हे मला कळले! तसेच गुरूने मला "तत्वमस्यार्थलक्ष" केले! म्हणुजे " तू ब्रह्मच आहेस" हा या 'तत्वमसि' महावाक्याचा वाच्यार्थ झाला. या अर्थाचे लक्ष्य म्हणजे सर्वसाक्षी ब्रह्म. म्हणजे या वाक्याचा लक्ष्यार्थ - प्रत्यक्ष अनुभव घेणे - स्वतः ब्रह्मच होणे किंवा "तत्वमसि" महावाक्य ज्याची सिध्दता करितात. ते ब्रह्म जाणणे, हा लक्ष्यार्थ होय. असा गुरूने मला ब्रह्मप्राप्तीचा उपदेश सांगून ब्रह्मच केले! ॥१॥  

<B>दृश्य द्रष्टा एक करूनी ॥ दर्शनीं ऐक्यभाव हरीतें ॥२॥ 

<B>दृश्य म्हणजे दिसणारे हे दृश्य जग. द्रष्टा म्हणजे या जगांस पहाणारा साक्षी आत्मा. तर हा पाहाणारा द्रष्टा स्वतःच दृश्यरूप झाला आहे. हे ऐक्यस्वरूपच आहे. असे दृश्य व द्रष्टा यांचे ऐक्य केले! असे ऐक्य झाल्यामुळे दर्शन मावळले. त्यामुळे 'दृश्य द्रष्टा दर्शन' ही त्रिपुटी स्वरूपांत लय पावली! हा ऐक्य भावहि सद्‌गुरूने नाहीसा करून टाकिला! म्हणजे मी ब्रह्म आहे हा भावसुध्दा राहिला नाही. अशी जीवन्मुक्त स्थिती गुरूने प्राप्त करून दिली! ॥२॥ 

<B>सर्वातीत बालस्वरूप ॥ प्रेमानंदें दत्तहृदयीं स्फुरतें ॥३॥</B>
अशा प्रकारे सर्व दृश्य भासाच्या पलीकडील एकटे एकच असे बालमुकुंद गुरूचे स्वरूप अथवा ब्रह्मस्वरूप या पंताच्या हृदयात प्रेमानंद रूपाने नित्य स्फुरण पावते! त्यामुळे त्या सद्‌गुरूने दिलेले शुध्द प्रेमसुख मी नित्य भोगतो! ॥३॥


पद २६०८

<B>दत्त राखितो भक्ताला ॥ ब्रीद ठाऊक जगताला ॥धृ॥ </B>
अहो दत्त भक्तांनो! हा दत्तात्रय गुरू हा आपल्या भक्तांचे रक्षण, पालन, पोषण नित्य करीतच असतो! ही त्याची प्रतिज्ञा अधवा भक्तवत्सल ब्रीद हे सर्व जगाला ठाऊक आहे! ॥ धृ ॥ 

<B>प्रेमास्तव घे अवतार ॥ प्रेमरूपें तो प्रगटला ॥१॥</B>
तो दत्त प्रभू आपल्या भक्तांबरोबर आपला प्रेमानंद भोगण्यासाठी या पृथ्वीतलावर मनुष्य देहधारी होऊन अवतार धारण करितो! तो दत्तप्रभू आपल्या या देहांत, हृदयांत बाहेर दृश्य जगांत तो प्रेमस्वरूपाने सर्वत्र प्रगट झाला आहे. ॥१॥ 

<B>द्वैततम दूर कराया ॥ चित्सविता हा उदेला ॥२॥</B>
हा द्वैतरूपी अंधार अथवा माया अंधःकार दूर करण्यासाठी, लोकांचे अज्ञान घालविण्यासाठी तो दत्तप्रभू हाच ज्ञानसूर्य अथवा आत्मसूर्य प्रकाशित झाला आहे. ॥२॥ 

<B>ब्रह्मानंद विश्वस्वरूप ॥ खूण दावी दत्तप्रेमळा ॥३॥</B>
हे प्रेममय अंतःकरणाच्या प्रेमळ अशा दत्तगुरो! हे, जे भासमात्र दृश्य जग स्वरूप दिसते, ते ब्रह्मानंद स्वरूपच आहे. जग निराळे, ब्रह्म निराळे हा भेद नाही. आपल्या ब्रह्मस्थितीतच ते प्रेमानंदाने खेळत आहे. अशी ही ऐक्य भावाची खूण तू आपल्या भक्तांना दाखव. ही माझी नम्र प्रार्थना! ॥३॥


पद २६०९

<B>खोट्या संसारा ॥ भुलसी कां रे पामरा ॥धृ॥ </B>
हे मायाधीन क्षुद्र, हीन अशा प्राण्या! या खोट्या भासमात्र क्षणभंगुर, अशा संसारास का मोहीत होतोस ? हा संसार नाश पावणारा आहे. ॥धृ॥

<B>कोठुनी येसी कोठें जासी ॥ नाहीं विचार जरा ॥१॥ </B>
तू या जगांत जन्माला आलास. तर तू कोठून आलास? ते तुझे स्थान कोणते आहे? आणि येथे काही काळ राहून, तू मृत झाल्यावर कोठे जातोस ? याचा तू जराहि विचार करीत नाहीस. इतका तू या संसारांत गर्क झाला आहेस, ॥१॥  

<B>काय तुझी स्थिती कोठें रहासी ॥ काय हा पसारा ॥२॥</B>
अरे! हे दिसणारे दृश्य जग, हा संसार, हा सर्व अवाढव्य पसारा हे मायाजाल हे काय आहे? याचा तू कधी विचार • केलास काय? अरे हे सर्व दृश्य नाशवंत व खोटे आहे. ॥२॥ 

<B>दत्तगुरुपदीं शरण जातां ॥ प्रगटी प्रेमझरा ॥३॥</B>
तर हे जाणण्यासाठी दत्तात्रय गुरूच्या पायी एकनिष्ठ भावनेने शरण गेले असतां, तो दत्तप्रभू मायाभ्रम नष्ट करून, स्वस्वरूपाची ओळख देऊन, हृदयांत आत्मनिष्ठ शुध्द असा प्रेमरूपी झरा प्रगट करितो! तर तू त्याची भजन भक्ति करून प्रेम भोग! ॥३॥





पद २६१०

<B>कर्तृत्वाची भ्रांति टाकुनी ॥ स्मरतों गुरुदत्ता ॥धृ॥</B>
"मीच देह आहे, मीच कर्ता आहे", अशा कर्तेपणाचा मायाभ्रम याचा त्याग करून मी दत्तात्रय सद्‌गुरूचे स्मरण, ध्यान करितो! ॥धृ॥

<B>येणें नाहीं जाणें नाहीं ॥ सत्यज्ञानानंता ॥१॥</B>
जसे आकाश सर्वत्र व्यापक असल्याने ते कोठे जात नाही व येत नाही. ते सर्वत्र आहे तसेच रहाते. त्याप्रमाणे सत्यस्वरूप, ज्ञानस्वरूप व अनंत म्हणजे अमर्याद स्वरूप. अशा तिन्ही लक्षणांनी युक्त अशा ब्रह्मस्वरूप सद्‌गुरू दत्तास जाणे व येणे नाही. कारण ते एकटे एकच असे दत्तस्वरूप आंत बाहेर सर्वत्र व्याप्त आहे. ॥१॥  

<B>आपुल्या ठायीं आपणचि रमतो ॥ आपण भोग्य भोक्ता ॥२॥ </B>
परंतु तो दत्तप्रभू आपला प्रेमानंद भोगण्यासाठी, आपण स्वतःच भोग्य म्हणजे ज्याचा उपभोग घ्यावयाचा ती वस्तू भोग्य आणि भोक्ता म्हणजे विषयांचा उपभोग घेणारा भोक्ता आहे. तर भोग्य व भोक्ता असा द्वैतरूप होऊन आपल्या स्वरूपाठिकाणी आपणच रमतो! जरी तो द्वैतरूप झाला तरी त्याच्या एकपणाला जराहि चीर पडत नाही. स्वस्वरूपाने तो आहे तसाच राहतो! ॥२॥

<B>ब्रह्मानंदें विश्व विलसतें ॥ भजतों नित्य दत्ता ॥३॥</B>
ब्रह्मानंद स्थितीतच हे जग खेळते! हे जग त्या ब्रह्मसागरावरील लहरीच आहे. त्यामुळे हे जग स्वरूपाहून निराळे नाही. हे मी गुरुकृपे जाणून नित्य दत्तात्रय गुरूची भजनभक्ति करून गुरुप्रेमसुख नित्य भोगतो! ॥३॥





पद २६११

<B>द्वादशीचा उत्सव गुरूचा ॥ प्रेमळ भक्तीचा ॥धृ॥ </B>
अहो भक्तांनो! आश्विन वद्य १२ हा गुरुद्वादशीचा सद्‌गुरू बालमुकुंदाचा प्रेमोत्सव समारंभ म्हणजे ज्या गुरुभक्तिपासून अंतःकरणात प्रेम प्रगट होते, असा हा प्रेमळ भक्तीचा उत्सव आहे. ॥धृ॥

<B>अभिमान टाकुनी स्वानंद भोगीं ॥ नित्य सद्‌गुरुचा ॥१॥ </B>
या उत्सवांत आपला देहाभिमान टाकून, सद्गुरूस शरण जाऊन, त्याच्या कृपेने तुम्ही नित्य सद्‌गुरूचा स्वानंद भोगा! आपण आपला मूळ आनंद भोगण्यासाठीच हा गुरूचा उत्सव करीत आहोत. ॥१॥  

<B>उत्सव उत्सवी सद्‌गुरु एक ॥ भक्त दुजा कैंचा ॥२॥ 

<B>गुरूचा उत्सव, या उत्सवांतील भक्त व ज्याचा उत्सव करावयाचा तो सद्‌गुरू हे सर्व ऐक्य असे स्वानंद स्वरूपच आहे. यांत भेद नाही. तो परमात्मस्वरूप सद्गुरू स्वतःच असा त्रिपुटीरूप झाला आहे. या उत्सवातील भक्त सद्‌गुरूडून निराळा नाही. आपला प्रेमानंद भोगण्यासाठीच 'सद्‌गुरू-उत्सव-भक्त' असा तोच त्रिपुटीरूप झाला आहे! ॥२॥ 

<B>बालावधूत सद्‌गुरुदत्त ॥ प्रेमसागर साचा ॥३॥</B>
माझा सद्गुरू बालमुकुंद हा दत्तात्रय गुरूच आहे. तो सद्‌गुरू म्हणजे जणू खरा प्रेममय असा केवळ स्वरूपाचा अथांग महासागरच भरला आहे! तर भक्तांनो! या उत्सवांत सद्‌गुरूचे प्रेम मनमुराद चाखा! आनंद लुटा! ॥३॥





पद २६१२

<B>किती प्रेमळ सद्‌गुरुमूर्ति ॥ पहातां निमली अहंस्फूर्ती ॥धृ॥</B>
आपल्या भक्तांवर प्रेम करणारी अशी दत्तात्रय गुरूची सगुण मूर्ति मी डोळे भरून पाहिली! ती मनांत भरली असतां, माझे मीपणाचे स्फुरण वा जीवबुध्दि ही स्वरूपांत लय पावली. ॥धृ॥

<B>पायीं पादुका दंड कमंडलु ॥ शिरीं जटा शोभती ॥१॥</B>
ती दत्तात्रयाची सगुण मूर्ति अशी पाहिली की, त्या दत्तगुरूने आपल्या पायांत खडावा घातलेल्या आहेत! हातांत दंड व कमंडलू धारण केला आहे! त्याच्या मस्तकावर जटा शोभून दिसत आहेत! ॥१॥ 

<B>काषायांबर भस्मांकित तनु ॥ कंठीं माळा रुळती ॥२॥</B>
त्याने आपल्या कमरेला भगव्या रंगाचे वस्त्र परिधान केलेले आहे. भस्माच्या चिन्हांनी युक्त असे त्याचे शरीर सुंदर दिसत आहे! त्याने आपल्या गळ्यांत रुद्राक्षांच्या, स्फटिक मण्यांच्या, फुलांच्या वगैरे माङा धारण केलेल्या आहेत. त्या छातीवर लोळतांना शोभायमान दिसत आहेत! ॥२॥

<B>सर्वांगसुंदर दत्त दिगंबर ॥ भक्तहृदयीं वस्ती ॥३॥</B>
त्या दत्तात्रय गुरूचे सर्व शरीर, सर्वांगांनी सुंदर, मनोहर देखणे दिसत आहे! तो दत्त दिगंबर म्हणजे सर्व संग टाकलेला अलख असा आहे! असा तो दत्तात्रय सद्‌गुरू आपल्या भक्तांच्या हृदयांत प्रेमानंद रूपाने नित्य वास्तव्य करून राहातो! असा तो प्रेमळ आहे. त्या सद्गुरूचे प्रेमसुख मी नित्य भोगतो! ॥३॥





पद २६१३

<B>उत्सव हा सद्‌गुरुचा ॥ भक्ति देउनि करवितो साचा ॥धृ॥</B>
सद्‌गुरू दत्तात्रयाचा गुरुद्वादशीचा उत्सव समारंभ आपण साजरा करीत आहोत. खरोखरच तो दत्त सद्‌गुरू आम्हांस भक्ति देऊन, त्याचा उत्सव तोच आमच्याकडून करवून घेतो! त्याच्या प्रेरणेनेच आपण कोणतेहि कार्य करू शकतो! असा तो सूत्रधार आहे! ॥धृ॥

<B>भक्तिहीन मी दीन रंक मी ॥ सहज जाहलों त्याचा ॥१॥</B>
विचार केला तर मी गुरुभक्ति न करणारा असा भक्तिहीन, अति नम्र शरण आलेला असा मी गरीब आहे! परंतु सद्‌गुरूच्या कृपेने मी काहीहि प्रयत्न न करिता अनायासे त्याचा मी भक्त झालो! त्याने मला भक्त बनविले! ॥१॥  

<B>कर्म योग मी कांहीं न साधिलें ॥ नेणें कोण मी कैंचा ॥२॥ </B>
वेदांनी सांगितलेला विधि, कर्म मार्गाचे आचरण करणे असा कर्मयोग, तसेच मंत्रयोग, लययोग, हटयोग, राजयोग, शिवयोग असे मुख्य पाच योग आहेत. असे हे योग मी काहीहि साध्य केले नाहीत. तसेच मी कोण आहे? जीव आहे की ब्रह्म आहे? मी कसा आहे? माझी स्थिती गति कशी आहे? येथे मी जन्मास कसा आलो? कोतून आलो? इत्यादि मी काहीच जाणिले नाही. ॥२॥ 

<B>आपुला म्हणवुनि पदरीं घेतलें ।॥ खेळ दत्तप्रेमाचा ॥३॥</B>
फक्त मी सद्‌गुरूला एकनिष्ठ भावनेने शरण गेलो असतां, त्याने मला आपला म्हटले! म्हणजे "तू आतां माझा पुत्र झाला आहेस! तुझी सर्व जबाबदारी मी माझ्या शिरांवर धारण केली आहे. तर तू शांत रहा!" असे गुरूने मला अभयवचन देऊन, आपल्या आश्रयाखाली ठेविले! हा सर्व त्या दत्तात्रय गुरुचा 'गुरुशिष्याचा' प्रेमखेळ प्रेमानंद भोगण्यासाठीच त्याने प्रगट केला आहे! तो सद्गुरू स्वतःच आपल्या एकांगावर गुरू व शिष्य असा द्वैतरूप प्रेमासाठीच झाला आहे! तर या गुरुद्वादशीच्या उत्सवांत मी त्या दत्तात्रय गुरूचे असीम, अमर्याद असे प्रेमसुख मनमुराद नित्य भोगतो! ॥३॥





पद २६१४

<B>खेळत होतों सहज जनीं ॥ कां रे आणिलें विजर्नी ॥धृ॥</B>
अरे, हे माझ्या सद्गुरू दत्तात्रया! हे बालमुकुंदा! आम्ही भक्तमंडळी तुझा हा गुरुद्वादशीचा उत्सव समारंभ गावाच्या बाहेर येथे जंगलांत साजरा करीत आहोत. आम्ही भक्त मंडळी या आधी लोकांत हा तुझा उत्सव सहज हसत खेळत आनंदाने साजर करीत होतो! पुष्कळ भक्त मंडळी, गावांतील लोक उत्सवांत मोठ्या उत्साहाने येत होती! मोठ्या प्रमाणांत उत्सव साजरा होत होता. आम्हांस गावाबाहेर या जंगलात का आणिलेस? तू तर काळाचाहि काळ आहेस! काळ तुझ्या अधीन आहे! तर मग तुला त्या दुष्ट काळाला का बंद करिता येऊ नये? याला कारणीभूत तूच आहेस! तूच आम्हाला हा तुझा उत्सव झोपडीत करावयास लाविलास! याबद्दल माझ्या मनाला अति दुःख होत आहे! ॥धृ॥

<B>भक्तवत्सलब्रीद तुझें रे ॥ भक्ताची जननी ॥१॥</B>
हे सद्‌गुरू दत्ता! तू आपल्या भक्तांवर प्रेम करणारी भक्तबालकांची प्रेमळ आईच आहेस! तसेच "मी सतत भक्तांचा पाठीराखा आहे" अशी तुझी ही प्रतिज्ञा आहे रे! मग तुझे हे भक्तरक्षणाचे 'भक्तवत्सल ब्रीद' कोठे गेले ? ॥१॥ 

<B>भक्तासाठीं अवतार तुझा ॥ रमातें तव भजनीं ॥२॥ 

<B>हे दत्ता! भक्तांच्या प्रेमासाठी, त्यांच्या उध्दारासाठी, त्यांचा योगक्षेम भार वाहाण्यासाठी तू निर्गुणाचा सगुण मनुष्य देहधारी या रूपाने जगांत अवतीर्ण झाला आहेस! असा तुझा अवतार आहे. मग तू भक्तांकडे का दुर्लक्ष करितोस? असे असूनहि मी तर तुझ्या भजन भक्तीनेच रमतो! ॥२॥ 

<B>अवधूतनामडंका वाजतो ॥ दत्तनिरंजनीं ॥३॥</B>
हे अवधूता! दत्तात्रया! मायामलरहित शुध्द अशा तुझ्या दत्तस्वरूपांत अगर आत्मस्वरूपांत तुझ्या दत्त नावाचा ढोल त्रिभुवनांत सर्वत्र गाजत आहे! सर्वत्र तुझे भक्तवत्सल ब्रीद गाजत आहे! याची दिवंडी पिटली जात आहे! तर हे सद्‌गुरु दत्त आम्हां भंक्तांची ही दाद पुकार घे! आम्हाला तुझे प्रेम प्रदान कर! ॥३॥





पद २६१५

<B>सुदिन उगवला ॥ उत्सव सांग जाहला ॥धृ॥ </B>
आपण गुरुद्वादशीचा उत्सव गावाबाहेर झोपडीत केला असतां, तो उत्सब गुरुकृपेने निर्विघ्नपणे पार पडला! हा उत्सव यथासांग, सर्व अंगांनी गोड असा साजरा झाला! हा परम भाग्याचा आनंदाचा मंगलदिन आज उजाडला आहे! या उत्सवांत सर्व भक्तांनी मनमुराद प्रेम आनंद लुटला! ॥धृ॥

<B>सर्वां सर्व सद्‌गुरु दत्त ॥ उभा ठाकला ॥१॥</B>
या उत्सवांत आत बाहेर असा सर्वांमध्ये सर्वत्र, सर्व ठिकाणी तो परमात्मा दत्तात्रय सद्‌गुरूच उभा ठाकलेला आहे, त्याच्यावाचून अन्य काहीच नाही. असा मला ऐक्यानुभव आला! ॥१॥  

<B>भक्तजननी भक्तवत्सल ॥ भावा भूलला ॥२॥</B>
तो दत्तप्रभू आपल्या भक्तांचा पाठीराखाच आहे! आपल्या भक्तबालकांची ती प्रेमळ आईच आहे! ती बालकावर प्रेमच करीत असते! तो दत्त प्रभू भक्तांची पूर्ण श्रध्दा अगर पूर्ण भावना पाहून, तो आपल्या भक्तांना पाहून, त्याच्या प्रेमाला भुलून मोहित झाला! तो दत्त भक्तांच्या अधीन झाला आहे! ॥२॥ 

<B>अवधूतभजनीं दत्तप्रेमें ।॥ मत्त जाहला ॥३॥</B>
दत्तात्रय गुरूच्या भजनानंदात हा पंत दत्तगुरूच्या प्रेमप्राशनाने धुंद झाला आहे! माझे देहाचे भानच हरपून गेले! ॥३॥






पद २६१६

<B>याहुनी मागणें काय ॥ दत्ता ॥धृ॥</B>
हे माझ्या सद्‌गुरुदत्तात्रया! मी तुजजवळ उत्सव, भक्ति, प्रेम या व्यतिरिक्त आणखी काय मागू ? ॥धृ॥

<B>उत्साह देई उत्सव करवीं ॥ तूंचि प्रेमळ माय ॥१॥ </B>
तू आतां गुरुद्वादशीचा उत्सव आम्हां भक्तांकडून करून घेतलास. उत्साह दिलास. व भक्ति देऊन प्रेमानंद दिलास! असेच तू पुढेहि आम्हाला उत्साह देऊन तुझा गुरुउत्सव समारंभ करवून घे! तू प्रेममय अंतःकरणाची आपल्या भक्त बालकांवर प्रेम करणारी अशी प्रेमळ आईच आहेस. ॥१॥ 

<B>भक्ति देई भक्त म्हणवीं ॥ स्मरतों तुझे पाय ॥२॥ </B>
तर उत्सवांत मला तू तुझी गुरुभक्ति दे! तू मला हा 'माझा भक्त आहे', असे प्रेमाने आपुलकीच्या भावनेने म्हटले म्हणजे माझे सर्व काम झाले असे मी समजतो! कारण तू मला एकदा आपला म्हटल्यावर पाठ फिरविणार नाहीस. माझी सर्व जबाबदारी तू आपल्या शिरावर घेतोस. हे तुझे वचन कधीहि ढळणार नाही. म्हणून मी तुझ्या चरणांचे स्मरण, ध्यान करितो! तुझीच आठवण माझ्या चित्तात असते! ॥२॥ 

<B>जन्म अनेक घेईन परी मी ॥ दत्तगुरुगुण गाय ॥३॥</B>
हे सद्‌गुरू मी अनेक जन्म घेईनहि परंतु मी जन्मल्यावरहि तुझेच म्हणजे दत्तात्रय गुरूचे गुण, तुझी थोरवी गाऊन, तुझी स्तुति करीन. तुझ्या भजन भक्तीत आनंदाने खेळेन, तुझेच शुध्द प्रेमसुख भोगीन! असेच मला वाटते! ॥३॥





पद २६१७

<B>किती सुंदर अवधूतमूर्ति ॥ पाहतां निमली माझी स्फूर्ति ॥धृ॥ </B>
दत्तात्रय गुरूची सगुण मूर्ति किती! सुंदर, मनोवेधक दिसते म्हणून सांगू! त्या सद्‌गुरूस पाहतांच माझी स्फूर्ति स्वरूपांत लय पावली! त्यामुळे स्वरूपच शिल्लक उरले! तो स्वरूपानंद मी नित्य भोगतो. ॥धृ॥

<B>सहज दर्शनें मुक्त मी जाहलों ।॥ मिळली मजला निजशांति ॥१॥</B>
मी सद्‌गुरू दत्तात्रयाच्या दर्शनाने काही प्रयत्न न करितां, मुक्त झालो म्हणजे ब्रह्मस्वरूपांत मिळून गेलो! त्यामुळे मला आत्मशांति मिळाली! स्वस्वरूप प्राप्तीचे पूर्ण समाधान झाले! ॥१॥  

<B>अभय वचनें निश्चिंत जाहलों ।॥ खेळत भोगिली जीवन्मुक्ति ॥२॥ </B>
"पुत्रा! भिऊ नकोस! मी सतत तुजजवळच आहे. नित्य तुझा पाठीराखा आहे! तू शांत राहा!" गुरुच्या अशा अभयवचनाने मी चिंतारहित असा शांतच होऊन गेलो! आणि सहज हसत खेळत काही श्रम न करिता, गुरुकृपे "मी ब्रह्म आहे", हा अभिमान सुध्दां जेथे नष्ट होतो, ती जीवन्मुक्त स्थिती मी भोगिली! ॥२॥ 

<B>कर्तव्याची भ्रांति गेली ॥ सहज दत्तप्रेमप्रीति ॥३॥ </B>
आणि आतां "मीच देह आहे, मीच कर्ता आहे", असा माझा खोटा कर्तेपणाचा मायाभ्रम निघून गेल्यामुळे अनायासे मला दत्तात्रय गुरूचे प्रेम भोगण्याची फार आवड उत्पन्न झाली आहे! मी नित्य गुरुप्रेमसुख भोगतो! ॥३॥




पद २६१८

<B>किती प्रेमळ सद्गुरुमाय ॥ मुक्ति दिधली धरितां पाय ॥धृ॥</B>
दत्तावतारी माझा सद्‌गुरू बालमुकुंद हा किती प्रेमळ आहे म्हणून सांगू! त्याच्या प्रेमाला सीमाच नाही. तो असा प्रेमळ आहे की, मी त्या बालमुकुंदास एकनिष्ठ भावनेने शरण जाऊन त्याच्यावर पूर्ण हवाला घालून त्याचे पाय घट्ट धरिले असतां, त्याने मजवर कृपा करून मला मुक्तस्थिती सहज प्राप्त करून दिली! मुक्तस्थिती म्हणजे मोक्ष प्राप्ति अथवा जीव आपल्या मूळ स्वरूपांत एकरूप होतो, अशी ब्रह्मस्थिती मला दिली! ॥धृ॥

<B>नाहीं अधिकार माझा कांहीं ॥ चुकविला द्वंद्वअपाय ॥१॥ </B>
माझी योग्यता अगर अधिकार काही नसतांनाहि सद्गुरूने "पापपुण्य, धर्माधर्म, कर्माकर्म, बंधमोक्ष सत् असत् इत्यादि परस्पर विरूध्द गुणधर्म जोड्या. या द्वंद्वापासून होणारी बाधा अगर त्रास किंवा ही द्वैतरूप मायिक विघ्ने हटविली! त्याची बाधा मला होऊ दिली नाही. ॥१॥  

<B>अद्वैतबोधें निःशंक केलें ॥ दावियला मज निजठाय ॥२॥ </B>
तसेच गुरूने मला ब्रह्मोपदेश सांगून किंवा ब्रह्म व जग, जीवात्मा व परमात्मा, एकच आहेत. कोठेच भेद नाही, असा बोध सांगून, त्या बोध प्रतापाने मला शंकारहित केले! माझ्या सर्व शंका नाहीशाच झाल्या! आणि मला आपले स्वरूप ठिकाण दाखविले! म्हणजे मला आत्मानुभव दिला! ॥२॥

<B>धन्य जन्म माझा झाला ॥ देखियला दत्तसद्‌गुरुराय ॥३॥</B>
बालमुकुंद हाच माझा दत्तात्रय सद्गुरू राजा आहे, असा तो सद्‌गुरू मी पाहिला! त्याची भेट झाली! त्याच्या कृपेमुळे माझा जन्म धन्य झाला! सद्गुरूकृपे निर्गुण सगुणांचा अभेद साक्षात्कार याच जन्मात मला झाला! मी धन्य झालो! सद्‌गुरूने माझे पूर्ण काम केले! असा मी कृतकृत्य होऊन सद्गुरूचे प्रेमसुख नित्य भोगू लागली! ॥३॥



पद २६१९

<B>मृत्यु तुझ्या उरावरी असतां ॥ निश्चित कसा राहसी ॥धृ॥ 

<B>अरे हे मायाधीन, विषयाधीन, काळाधीन, संसारांत मोहित झालेल्या अशा प्राण्या! हा काळ तुझ्या छातीवर नाचत असतानाहि तू चिंतारहित असा होऊन, बेसावध कसा राहातोस ? अरे! हा काळ तुला एका क्षणांत गिळून टाकील. काळाच्या तावडीतून कोणीच सुटलेला नाही. जो जन्माला आला तो मरतोच! काळ काही तुझा आप्त नाही. तो कोणाचीहि गय करीत नसतो. मग असे असतांना, तुला हे माहीत असतांनाहि बेसावध कसा राहातोस ? तर काळाला तुझ्या नजरेसमोर ठेव. आपले आयुष्य या संसाराच्या मायामोहांत व्यर्थ खर्ची घालू नकोस! तुला मनुष्यजन्म मिळाला आहे तर गुरुकृपे या नरजन्माचे सार्थक करून घे! ॥धृ॥

<B>आज उद्यांचा नाहीं भरंवसा ॥ जग हैं सत्य मानिसी ॥१॥ </B>
अरे प्राण्या! या देहाचा आज व उद्यापर्यंत क्षणभर जगण्याचा भरोसा नाही. एका क्षणभरांत तू मृत्यूमुखी पडशील! तू काही चिरंजीव असा नाहीस. हे सर्व तुला माहीत आहेच. मग का डोळेझांक करितोस? हे जग, हा देह, हा संसार, हे स्त्री, पुत्र, घरदार, संपत्ति वगैरे क्षणांत दिसून क्षणभरांत नाश पावणारे क्षणभंगूर आहे. पण तू हे खरे मानितोस ? हे सर्व खोटेच आहे. जागा हो! ॥१॥  

<B>तत्त्वमसीचा बोध सद्‌गुरूचा ॥ बुडसी ब्रह्मरसीं ॥२॥ </B>
सद्गुरू बालमुकुंदास शरण जाऊन त्या सद्गुरुचा तत्वमसिचा बोध म्हणजे "तू ब्रह्मच आहेस" तू देह नव्हेस. असा वेदवाक्याचा उपदेश गुरुमुखे ऐक. त्यायोगे हा तुझा मायाभ्रम मोह ममता, अहंभाव हे सर्व नाहीसे होऊन तू ब्रह्मस्वरूपांत बुडून एकरूपच होऊन जाशील! ॥२॥

<B>बालावधूत सद्‌गुरु समर्थ ॥ दत्तप्रेमराशी ॥३॥</B>
अरे! वाटेल ते कार्य करण्याचे ज्यात सामर्थ्य आहे, असा सर्व सामर्थ्यसंपन्न सर्वश्रेष्ठ सद्‌गुरू बालमुकुंद हा केवळ दत्तगुरूच आहे! तो सद्‌गुरू म्हणजे प्रेमाची रास आहे! तर तू त्या अशा प्रेमळ सद्‌गुरूस शरण जाऊन त्याचा आश्रय कर. म्हणजे तो तुझे पूर्णकाम करील! ॥३॥




पद २६२०

<B>कां रे छळ माझा करिसी ॥धृ॥</B>
हे माझ्या दत्तस्वरूप बालमुकुंदा! तू माझा पाठीराखा असतांना असा माझा छळ का रे करितोस ? कां  त्रास, दुःख देतोस ? ॥धृ॥

<B>दीन दुर्बळ जाणुनी प्रभु तूं ।॥ व्यर्थ रंका मारिसी ॥१॥ </B>
हे सद्‌गुरू! मी अति नम्र शरण आलेला असा दीन व दुबळा, बलहीन असा तुझा दास आहे. तर मग हे प्रभू! तू हे सर्व जाणूनहि या गरीबाला का व्यर्थ मारितोस ? कां संकटात टाकितोस ? ॥१॥ 

<B>पायीं पडलों तेंचि मी निमलों ॥ तूंचि कर्ता करविसी ॥२॥</B>
हे बालमुकुंदा! मी तुला शरण येऊन, तुझ्या पायांवर मस्तक ठेवून तेथे स्वस्थ पडून राहिलो असतां, त्याच वेळेस मी तुझ्या स्वरूपांत लय पावलो! देहबुध्दीने मी उरलोच नाही. हा मीपणा निघून गेल्यामुळे तूच सर्व कर्ता आहेस. तूच सर्व सूत्रधार आहेस. तूच प्रेरणा देऊन माझ्याकडून कार्य करवून घेत असतोस. कोणत्याहि तन्हेने पाहू जातां "मी कर्ता" हा माझा कर्तेपणा शिल्लक उरतच नाही.तर चांगले,वाईट करणारा तूच कर्ता आहेस.तुझा हा सहज चिद्विलास आहे॥२॥

<B>प्रेमळ दत्ता आपुल्या भक्ता ॥ बुडवीं प्रेमरसीं ॥३॥</B>
हे प्रेममय अशा अंतःकरणाच्या प्रेमळ दत्ता! हे बालमुकुंदा! तू आपल्या या भक्तांस प्रेमरूपी रसाची गोडी चाखण्यासाठी तुझ्या प्रेमसागरांत बुडवून प्रेममय करून टाक! असे तुझे अगाध प्रेम भोगू दे! सर्व दुःखाचे निरसन कर! ॥३॥




पद २६२१

<B>निजशांति दिधली ॥धृ॥ </B>
माझा सद्‌गुरू बालमुकुंद हा अति प्रेमळ आहे. त्याने मला आत्मशांति दिली! म्हणजे स्वस्वरूप प्राप्तीचे पूर्ण समाधान मला प्राप्त करून दिले! ॥धृ॥

<B>अहंममता मिथ्या करुनी ॥ मुक्तस्थिति दाविली ॥१॥ 

<B>ही आत्मशांति गुरूने अशी प्राप्ति करून दिली की, "मीच देह आहे व हे स्त्री, पुत्र, घरदार, आप्त, संपत्ति वगैरे माझी आहेत", अशी ही मी व माझेपणाची अहंममता खोटीच करून मला "सद्गुरूपायी आपलेपणा सर्व अर्पून स्वरूपी स्वस्थ रहाणे अशी मुक्तस्थिती अथवा ब्रह्मस्थिती दाखविली! ब्रह्मानुभव दिला! ॥१॥ 

<B>हें ब्रह्म जीवचि शिव ॥ निजखूण दाविली ॥२॥ </B>
तसेच जसे सुवर्ण व अलंकार, माती व घर, कपाशी व वत्र, ही जशी एकरूपच आहेत, तसे हे जग ब्रह्मस्वरूपच आहे. जगभास हा खोटाच आहे. आणि "मीच देह आहे, मीच कर्ता आहे," असे मानणारा हा जीवच आत्मा आहे. यांत भेद नाही. अशी सद्‌गुरूने मला स्वस्वरूपाची ओळख करून दिली! ॥२॥ 

<B>बालावधूत दत्त समर्थ ॥ प्रेमाची केली ॥३॥</B>
सर्व शक्तिसंपन्न, सर्वश्रेष्ठ असा समर्थ माझा सद्‌गुरू बालमुकुंद हा दत्त परमात्माच आहे! त्याने आपला प्रेमानंद आपणच भोगीत आहे! हे मी जाणून गुरुप्रेमसुख नित्य भोगतो! ॥३॥





पद २६२२

<B>गुरुगृहीं प्रेम लुटा रे ॥धृ॥</B>
स्वस्वरूपाची प्राप्ति करून देणाऱ्या अशा सद्‌गुरू बालमुकुंदाच्या घरी म्हणजे हल्ली मी येथे मरिकट्टी या गावी माझा बंधु गोपाळ याच्या घरी आहे. हे गुरूचेच घर आहे. तो सद्‌गुरू बालमुकुंद माझ्या घरी नांदत आहे. माझा बंधु गोपाळ हा गुरुकृपे आजारांतून बरा झाला आहे. म्हणून येथे जमलेल्या मंडळींचा उत्साह दुणावला आहे. मलाहि आनंद वाटत आहे! तर तुम्ही भक्त मंडळी प्रेमानंद लुटा! मौज करा रे! ॥ घृ ॥ 

<B>सद्‌गुरुकृपेवीण शिणतां ॥ पदोपदीं आहे तोटा रे ॥१॥ </B>
अहो भक्तांनो सद्गुरूच्या कृपानुग्रहावांचून अनेक साधन सायास करून श्रमले असतां, स्वस्वरूपाची प्राप्ति होत नाही. प्रेमानंद भोगता येत नाही. उलट पावलोपावली हानीच होते! म्हणजे आत्महित साध्य होत नाही ॥१॥ 

<B>मीपणा दत्तपदीं अर्पितां ॥ पूर्ण ब्रह्मानंदसाठा रे ॥२॥</B>
"मीच देह आहे, मीच कर्ता भोक्ता आहे", असा हा देहाभिमान दत्तात्रय गुरूच्या पायांवर अर्पण केला असतां, पूर्ण आत्मानंदाचा ठेवा सहज प्राप्त होतो तर भक्तांनो गुरुभजनी नाचून प्रेमानंद मनमुराद लुटा ॥२॥





पद २६२३

<B>आतां येतों लोभ असो द्यावा ॥धृ॥</B>
अहो भक्तांनो मी मरिकट्टी या गावी माझा बंधु गोपाळ याच्याकडे काही दिवस राहिलो तुम्ही भक्तमंडळी माझ्या भेटीस येऊन मला खूप प्रेमानंद दिला. भक्ति भजन प्रेमरंगात येथे दिवस घालविले. तर गुरुपुत्रांनो! मी आतां येतो! माझा निरोप हाच की, मजवर असाच लोभ प्रेमा असू द्या! माझे पाय येथून निघत नाहीत! तुमच्या असीम प्रेमामुळे माझे हृदय दाटून येते! पण जाणे भागच आहे! ॥धृ॥

<B>भक्त माझे तुम्ही माय भगिनी ॥ तुम्हावीण दुसरा मज न ठेवा ॥१॥</B>
भक्तांनो! तुम्हीच माझे भक्त, तुम्हीच माझे सांभाळ करणारी, प्रेम करणारी आई व बहीणच आहात! मी तुमच्या प्रेमाचा भुकेला आहे! तुमच्यावांचून मला दुसरा असा प्रेम ठेवा वा केवळ प्रेमाचा खजिना कोठेहि मिळणार नाही. इतके तुम्ही मला अमाप प्रेम दिलेस! तुम्ही मला प्रेमाने जिंकून घेतलेस! ॥१॥  

<B>दत्तावधूत प्रेमळ गुरुजननी ॥ नित्य तुम्हां पाजिते प्रेममेवा ॥२॥</B>
अहो भक्तांनो! भगिनींनो! माझी प्रेममय अंतःकरणाची अशी प्रेमळ सद्गुरू बालमुकुंद आई ही तुम्हांस नित्य प्रेमरूपी मेव्याचा गोडरस पाजीत असते! आपण अखंड गुरुप्रेम भोगा! अखंड सुखात राहा! ॥२॥






पद २६२४

<B>आशिर्वाद गुरूचा भक्तजनासी ॥धृ॥</B>
येथे जन्मलेल्या सर्व गुरुभक्त मंडळीस या पंतगुरूचा पूर्ण आशीर्वाद आहे. अर्थात परंपरेप्रमाणे दत्तावतारी माझ्या सद्गुरू बालमुकुंदाचा तुम्हास पूर्ण आशीर्वाद आहे! त्याच्या स्वरूपाहून मी निराळा नाही. ॥धृ॥

<B>आपुला म्हणवुनी मुक्तचि केलें ॥ स्वानंदरासी ॥१॥ </B>
मी तुम्हास आपला म्हणून म्हणजे "तुम्ही आतां माझे पुत्र झालात! तुमची सर्व जबाबदारी मी घेतली आहे! तुम्ही शांत राहा!" असे अभयवचन देऊन तुम्हांस मुक्तच म्हणजे ब्रह्मच करून टाकिले आहे! अहो! मी केवळ स्वानंदाची रासच असा मूळचा स्वानंदमयच असा आहे! ॥१॥  

<B>अघटित लीला प्रगटुनी कलियुगीं ।॥ मुक्त केलें मूढासी ॥२॥ </B>
अहो भक्तांनो! या जगांत बालमुकुंदाच्या कृपेने, त्याच्या आज्ञेने हा दत्तगुरूचा मार्ग चालवून अघटित अशी लीला प्रगट करून, म्हणजे "शिष्यास सिध्द व समरस करून घेणे अशी विलक्षण करणी या चालू कलीयुगांत प्रगट करून, अज्ञानी, मायिक अशा जनांना मुक्त केले! म्हणजे त्यांना सुध्दां ब्रह्मस्वरूपाची प्राप्ति करून दिली! ॥२॥ 

<B>प्रेमानंदें खेळा भक्त हो ॥ दत्त स्मरा अहर्निशीं ॥३॥</B>
तुमचा सर्व भार मी माझ्या शिरावर घेतला आहे! भक्त हो! तुम्ही या जगांत प्रेमानंदाने खेळा! त्या दत्तात्रय गुरूचे रात्रंदिवस स्मरण करा! नामस्मरण करा! व प्रेमसुख भोगा! माझा तुम्हाला पूर्ण आशीर्वाद आहे! ॥३॥





पद २६२५

<B>निष्ठुर कां होसी ॥ केवळ प्रेमाची राशी ॥धृ॥ </B>
हे सद्गुरू! तू माझ्या हृदयांत असतांना, तो अज्ञानी, अपराधी भक्त नम्र व भयभीत झाला असतांना, तूच त्याच्यावर रागावलास! संतप्त झालास! तू असा पाषाण हृदयी का होतोस ? तर तू असा निष्वर होऊ नकोस. माझ्या ठिकाणी क्रोध उत्पन करू नकोस व त्या अपराधी भक्तांस सद्बुध्दि दे! तू तर केवळ प्रेमाची रासच असा प्रेममयच आहेस! ॥धृ॥

<B>भक्तजननी तूं भक्तवत्सल ॥ भक्तहृदयवासी ॥१॥</B>
हे सद्गुरू दत्ता! तू भक्त बालकाची प्रेमळ अशी आईच आहेस! तूच भक्तांचा पाठीराखा आहेस! तूच भक्तांच्या हृदयांत वास्तव्य करून राहाणारा असा आत्मारामच आहेस! असे असतांना तू त्यांचे दुर्गुण कां काढून टाकीत नाहीस. स्वतःचे दुर्गुण काढण्यास ते असमर्थ आहेत. तर तूच त्याच्या दुर्गुणांचा झाडा कर! ॥१॥  

<B>जगदोद्धारा सगुण होउनी ॥ दीना उद्धरसी ॥२॥ </B>
हे प्रभू! तू जगाचा उध्दार करण्यासाठी, त्याच्या कल्याणासाठी, निर्गुणाचा मनुष्य देहधारी असा सगुण साकार होऊन, अति नम्र शरण आलेल्या अशा गरीब भक्तास उध्दरितोस! त्यास मोक्षाची प्राप्ति करून देतोस! ॥२॥ 

<B>अवधूतमार्ग प्रगट कराया ॥ दत्ता अवतरसी ॥३॥</B>
दत्तात्रय गुरूचा, गुरुभक्तीचा, आत्मानुभवाचा, प्रेमाचा, बोधाचा असा दत्तसंप्रदाय उघड करून, प्रसिध्दीस आणून आचरण करून दाखविण्यासाठी हे गुरुदत्ता! या पृथ्वीतलावर अवतार धारण करतोस! तर तू कठोर अंतःकरणाचा होऊ नकोस! सर्वांना अपराधाची क्षमा करून प्रेम दे! ॥३॥





पद २६२६

<B>लुटा रे आनंद लुटा रे ॥ सद्‌गुरुसी भेटा रे ॥धृ॥</B>
आज येथे जमलेल्या सर्व भक्तांच्या भजन समारंभात आनंद लुटा रे! आनंदाची लयलूट करा! असीम अमर्याद असा प्रेमानंद भोगून, सर्व शक्तीचे अधिष्ठान असा आत्मा या सद्‌गुरूस भेटा रे! ॥ घृ ॥ 

<B>मिथ्या भ्रमाचा सर्व पसारा ॥ संसार हा खोटा रे ॥१॥ </B>
अरे! खोट्या भासमात्र या मायाभ्रमाचा सर्व दृश्य पसारा, म्हणजे हे दिसणारे जग आहे आणि तुमचा हा दृश्य संसार हा सुध्दा क्षणांत दिसून क्षणांत नाश पावणारा क्षणभंगुर असा भासमात्र व खोटाच आहे. तात्पर्य जी वस्तू नसून ती आहे असा भास हाच मायाभ्रम आहे. तर तुम्ही याची आसक्ति काढून टाका. ॥१॥  

<B>मी कोण हैं जाणुनी त्वरित ॥ गुरुभजनीं काळ लोटा रे ॥२॥ </B>
तर भक्तांनो! 'मी कोण आहे?' मी जीव आहे की ब्रह्म आहे? हे गुरुमुखे आत्मप्राप्तीचा बोध ऐकून, आपले आत्मस्वरूप हे गुरूकृये लवकरच ओळखून घ्या व सद्गुरू दत्तात्रयाच्या भजनानंदात काळ घालवा रे! ॥२॥ 

<B>अभिमान टाकुनी दत्त भजतां ॥ उसळती प्रेमलाटा रे ॥३॥</B>
"मी देह आहे" या देहाभिमानाचा त्याग करून, दत्तात्रय गुरूची भजन भक्ति केली असतां हृदयांत प्रेमानंदाच्या लहरी उफाळून वर येतात! प्रेमाला जणू भरतीच येते! असे ते गुरुप्रेमसुख , तो आनंद लुटा रे! तो सद्‌गुरू प्रेमानंद स्वरूपाने भजनांत भेटतो रे! ॥३॥





पद २६२७

<B>उत्सव जयंतीचा ॥ भक्तप्रेमकल्लोळ साचा ॥धृ॥</B>
दत्तजयंतीचा उत्सव गावांबाहेर झोपडीत केला. या उत्सवांत पुष्कळ मंडळी तसेच लांबचे गुरुबंधूहि जमले होते. त्यामुळे हा दत्तजयंतीचा उत्सव म्हणजे खरा भक्तप्रेम कल्लोळच झाला! सर्व भक्त मंडळीनी या उत्सवांत निरतिशय प्रेमानंद भोगला! त्यांच्या हृदयांत प्रेमानंद लहरीची जणू भरतीच आली होती. असा हा प्रेमानंदाचा उत्सव साजरा झाला! या उत्सवांत जणू प्रेमाचा पूरच लोटला होता! ॥धृ॥

<B>प्रेमास्तव हैं जग उद्भवलें ॥ द्वैतभाव तेथें कैंचा ॥१॥ </B>
अहो भक्तांनो! विचार केला तर प्रेमानंद भोगण्यासाठीच हे जग सहज उत्पन्न झाले आहे. पण ते स्वरूपांहून निराळे नाही. हा त्या दत्तप्रभूचा प्रेमाचा आविष्कार आहे. तोच स्वगत प्रेमसुख भोगण्यासाठी जगरूप झाला आहे. तर तेथे जग निराळे, तो परमात्मा अगर ब्रह्म निराळे आहे, असा दुजेपणाचा भाव कसा राहील? तर नाही. हे जग ब्रह्मानंद सागरांवरील त्या सागराची प्रेमलहरीच आहे! ॥१॥  

<B>अंतरीं बाहेरी सद्‌गुरु व्यापला ॥ उदय चिद्विलासाचा ॥२॥ </B>
आपल्या या देहांत अंतःकरणांत व बाहेर दृश्य जगात असा सर्वत्र तो परमात्म स्वरूप दत्तप्रभूच व्यापला आहे. त्यावांचून अन्य काहीच नाही. परंतु त्याच्या स्वरूपांत ईशशक्तीचा जगरूपी प्रेमखेळ सहज प्रकाशित झाला आहे. जसे सूर्य व त्याची किरणे वेगळी नसतात. तसे जग म्हणजे आत्मसूर्याचा प्रकाश आहे. ते त्या स्वरूपाहून निराळे नाही. साखर व गोडी, फूल व सुगंध याप्रमाणे ते अभिनरूपच आहे. ॥२॥ 

<B>सहजानंदीं दावितो खेळ ॥ दत्त प्रेमळ सद्‌गुरूचा ॥३॥</B>
अहो प्रेमळ अशा दत्तप्रभूचा खेळ म्हणजे "सगुण निर्गुण, आकार निराकार, एकदेशी सर्वदेशी इत्यादि त्या दत्त महाराजाचे सहज चिद्विलासातील खेळ आहेत. तो सद्‌गुरू आपण स्वतःच निर्विकार, निर्विषय, त्रिपुटीरहित गुरुप्रेमसुख भोगणे अशा सहजानंदात अथवा मूळ स्वरूपानंदात प्रेम भोगण्यासाठी हा खेळ दाखवित असतो! तो दत्तगुरू असा एकाचा अनेक होऊन आपला प्रेमानंद आपणच भोगीत आहे! या उत्सवांत भक्तांचा प्रेमानंदाचा कल्लोळच झाला! सर्व मंडळी प्रेमानंद भोगून पूर्ण तृप्त झाली! ॥३॥





पद २६२८

<B>जयंतीचा उत्सव हा केला साजिरा ॥धृ॥</B>
अहो भक्तांनो! मार्गशीर्ष महिन्यांत पौर्णिमेस आपण दत्त जयंतीचा उत्सव साजरा केला! हा उत्सव मोठ्या प्रमाणात प्रेमानंदाने पार पडला! ॥धृ॥

<B>भक्तिभरें भजन करितां सद्‌गुरु तोषला ॥ परमोदार सगुण ब्रह्म भक्ता दिसला ॥ अनंतशक्ति सद्‌गुरु तुझी अजरामरा ॥१॥ </B>
भक्तीच्या भरांत गुंग होऊन दत्तात्रय सद्‌गुरूची भजन भक्ति केली असतां, तो सद्गुरू संतुष्ट झाला! पूर्ण दयाळू व नाम, रूप, गुणसंपन्न असा मनुष्य देहधारी साकार, केवळ ब्रह्मस्वरूप असा दत्तप्रभू भक्ताला दिसला! म्हणजे अनेक भक्तरूपाने तोच नटलेला आहे, असा अनुभव आला! म्हातारपण व मरण नसलेल्या अशा हे अविनाशी दत्ता! देह, इंद्रिये, मन बगैरे कडून अनेक प्रकारे कार्य करणारी तसेच या जगांत अनंत उलाढाली करणारी अशी तुझी अमर्याद अशी चैतन्य शक्तीच सर्वत्र आहे. व तिच्या आधारचे आम्ही कोणतेहि कार्य करू शकतो! हा उत्सव तू शक्ति दिल्यामुळेच आनंदाने पार पडला! ॥१॥  

<B>अत्रिअनुसुयापोटीं भक्तजननी ॥ दीनोद्धार प्रगट ब्रह्म नित्य निरंजनीं ।॥ भक्तोद्धार अवधूत त्रिभुवनीं खरा ॥२॥ </B>
अत्रिऋषी व अनुसूया या दांपत्याच्या उदरी दत्तात्रय गुरूभक्त कार्यासाठी, त्यांच्या प्रेमासाठी जन्माला आला! ती आपल्या भक्तबालकांची प्रेमळ आईच आहे! अति नम्र शरण आलेल्या अशा गरीब भक्ताचा उध्दार करण्यासाठी., त्याला मोक्षसुखाची प्राप्ति करून देण्यासाठी मायामलरहित असे शुध्द शाश्वत ब्रह्म असे हे निर्गुण स्वरूपच आपल्या भक्तांसाठी सगुण साकार रूपाने प्रगट झालेले केवळ ब्रह्मस्वरूपच असा तो दत्त परमात्मा निर्गुणाचा सगुण होऊन या पृथ्वीतलावर अवतरला आहे. आपल्या भक्तांचा उध्दार करणारा असा तो दत्तात्रयच स्वर्ग, मृत्यू, व पाताळ या तिन्ही लोकांत तोच खरा समर्थ आहे. दुसरा कोणीहि नाही. ॥२॥

<B>अंतकांतकब्रीद प्रगटे नित्य परात्परा ॥ ब्रह्मात्मैक्यबोध उजळी ज्ञानभास्करा ॥ भक्तगुरु तूंचि प्रेमळ दत्तगुरुवरा ॥३॥</B>
परावाचेच्या पलीकडील, चौदेहातीत, शाश्वत अशा हे ब्रह्मस्वरूप दत्ता! "मी काळाचाहि काळ आहे, काळाला ठार करणारा असा आहे", अशी तुझी प्रतिज्ञा भक्तांस आनंद देणारी आहे. असे हे तुझे अभयवचनच आहे! असे तुझे हे ब्रीद तू नित्य प्रगट कर! तसेच हे ज्ञानसूर्या, आत्मसूर्या! जीवात्मा व सर्वव्यापक परमात्मा यांचे ऐक्य कसे आहे? असा तुझा ब्रह्मोपदेश प्रकाशित कर! हे प्रेममय अंतःकरणाच्या सर्वश्रेष्ठ अशा दत्तगुरो! प्रेमभोगण्यासाठी तूच शिष्य व गुरू झाला आहेस! असा अनुभव या उत्सवांत आला! सर्व भक्त गुरुप्रेम प्राशनाने पूर्ण तृप्त झालो! ॥३॥





पद २६२९

<B>केवीं वर्णं मी सद्‌गुरुप्रेमा ॥ वेदा न कळे त्याची सीमा ॥धृ॥ </B>
सद्गुरू बालमुकुंदाने दिलेला अगाध असा शुध्द प्रेमा, अशा त्या गुरुप्रेमाची हद्द वेदांनाहि कळली नाही. असा तो गुरुप्रेमा अवर्णनीय आहे! वाचा मनातीत आहे! तर मी त्या गुरुप्रेमाचे वर्णन या वैखरी वाणीने कसे करू? त्याचे वर्णन शब्दाने होऊच शकत नाही! त्या प्रेमास उपमाच नाही. असे ते प्रेम म्हणजे साक्षात् परब्रह्म स्वरूपच आहे! प्रेम निराळे, ब्रह्म निराळे असा भेद तेथे नाही. तर, ते स्वरूप प्रेममयच आहे! ॥धृ॥

<B>सहज बोधें स्वरूप दाविलें ॥ अखंडैक्य जीवब्रह्मा ॥१॥</B>
सद्‌गुरूने मी काही प्रयत्न न करितां, अनायासे मला आत्मप्राप्तीचा उपदेश सांगून, त्या बोध सामर्थ्याने हा जीवात्मा व सर्वव्यापक असे ब्रह्म यांचे नित्य ऐक्यच आहे. जीव व ब्रह्म निराळे नाहीत. तर सर्वत्र व्यापक असे आत्मस्वरूप वा ब्रह्मस्वरूप माझ्या अनुभवास आणून दिले! ॥१॥  

<B>सेवा साधन कांहीं नसतां ॥ नेलें मज निजधामा ॥२॥</B>
मी त्या सद्गुरूची सेवा चाकरी, पूजा अर्चा तसेच जप, तप, अनुष्ठान, व्रत, उपवास, कर्माचरण, योगाचरण, ग्रंथपठण इत्यादि कष्टमय साधना काही केल्या नसतांनाहि मला गुरूने माझा हात धरून आत्मगृही नेले. म्हणजे माझ्या स्वरूपाठिकाणी नेले! ॥२॥ 

<B>धन्य सद्गुरु दत्तावधूत ॥ भजूं नित्य अंतरारामा ॥३॥</B>
खरोखर माझा तो दत्तावतारी सद्‌गुरू बालमुकुंद धन्य आहे! अशी त्याने अघटित करणी केली! तर अशा स्वरूपस्थितीत राहून, मुक्त झाल्यावरहि अंतःकरणांत नित्य वास्तव्य करून राहणाऱ्या आत्माराम अशा त्या सद्‌गुरूची आम्ही नित्य भक्ति करून, गुरुप्रेमसुख नित्य भोगू! ॥३॥





पद २६३०

<B>अवस्थात्रय उल्लंघुनी ॥ तूर्यस्थिति पाहिली ॥ तेथें भेटली गुरुमाउली ॥धृ॥</B>
मी सद्‌गुरू बालमुकुंदास शरण जाऊन, त्याच्या कृपानुग्रहाने स्थूल, सूक्ष्म व कारण या तीन देहांच्या अनुक्रमे जागृत, स्वप्न व सुषुप्ति ह्या तीन अवस्था ओलांडून चौथ्या महाकारण देहाची तूर्य अवस्था आहे, ती मी पाहिली. म्हणजे या तूर्य अवस्थेत 'मी ब्रह्म आहे' असा अनुभव येतो. तर अशा ब्रह्मस्वरूपाने तूर्य स्थितीत तेथे मला गुरुमाऊली भेटली! म्हणजे आत्मा हाच गुरू आहे, त्याचे दर्शन घडले! ॥धृ॥

<B>जागृति स्वप्न सुषुप्तिरूपें ॥ बुद्धि ही नटली ॥ कदापि आत्मा न शिवली ॥१॥ </B>
जागृति म्हणजे स्थूल देहाचा प्रत्यक्ष विषयभोग घडणे ही जागृत अवस्था. हीत ज्ञानतंतूंची व मज्जातंतूंची क्रिया चालू असते. स्वप्नावस्था म्हणजे ही सूक्ष्मदेहाची अवस्था आहे. या अवस्थेत झोपेत स्वप्ने पडतात. स्वप्नांत केवळ ज्ञानतंतूंची क्रिया चालू असते व सुषुप्ति अवस्था म्हणजे कारण देहाची अवस्था आहे.या अवस्थेत स्वप्ने पडत नाहीत. या अवस्थेत ज्ञानतंतू, मज्जातंतू अशा सर्व तंतूंची क्रिया नसते. फक्त प्राणाची क्रिया चालू असते. अशा या तिन्ही अवस्थेच्या रूपाने आपली बुध्दि ही सजलेली आहे. या तीन अवस्थेतच बुध्दि कार्य करते. या तिन्ही अवस्था मायिकच आहेत. ही बुध्दि सुध्दा मायारूपच आहे. या बुध्दीच्या आत्मस्वरूपांत कधीहि स्पर्श केला नाही. कारण ते स्वरूप बुध्दिच्या पलीकडे सर्वांहून अलिप्त असे आहे! बुध्दि ही जडच आहे. ॥१॥  

<B>विश्व-तैजस-प्राज्ञा- भिमानी ॥ रज्जुसर्पभूली ॥ स्वरूपीं नाहीं त्रिकाळीं ॥२॥ </B>
स्थूल देहाचा विश्व अभिमान सूक्ष्म देहाचा तेजस अभिमान व कारण देहाचा प्राज्ञ अभिमान. हे तीन अभिमान धारण करणारा जीव आहे. अंधारांत दोरीवर जसा सर्पभास खोटाच भासतो. त्याप्रमाणे स्वरूपांवर हा जीव खोटाच भासमात्र दिसतो. स्वरूपाठिकाणी हा जीव वर्तमान, भूत, भविष्य या तिन्ही काळातहि मुळीच नाही. तर स्वरूप सर्वत्र आहे. जीवभ्रांति खोटीच आहे. ॥२॥ 

<B>शुद्ध ब्रह्म दत्तावधूत ॥ प्रेमळ गुरुमाउली ॥ भक्ता अंतर्बाह्य व्यापिली ॥३॥</B>
अहो मायामलरहित असे पवित्र ब्रह्मस्वरूप असा तोच माझा सद्‌गुरू बालमुकुंद आहे! तोच सगुण रूपाने अवतरला आहे. ती गुरुमाऊली प्रेममय अंतःकरणाची अशी अति प्रेमळ आहे. तीच आपल्या भक्तांस या देहांत, हृदयांत तसेच बाहेर दृश्य जगांत अशी सर्वत्र एकटी एकच व्यापून राहिली आहे. त्यामुळे भक्त निराळा, गुरू निराळा हा भेद माझ्या ठिकाणी राहिला नाही. अशी माझी अभेद स्थिती झाली! त्या सद्गुरूचे प्रेमसुख मी भोगतो! ॥३॥






पद २६३१

<B>गारुडी माझा दत्तावधूत ॥ अक्रिय खेळ दावी अनंत ॥धृ॥</B>
परमात्मस्वरूप असा माझा सद्गुरु बालमुकुंद हा आपल्या चैतन्य शक्तीच्या आधारे जगरूपी गारूड उभारून, नजरबंदीचे खेळ करणारा म्हणजे जीवांना माया आवरण घालून, त्या मायामोहाने मोहीत करणारा, स्वरूपाचे विस्मरण पाडणारा, असा विश्वगारूडी आहे! तो कर्मे करून अकर्ता अशा आपल्या आत्मस्थितीत असा अलिप्त राहून, आपल्या नजरे आड राहून या जगांत अनेक प्रकारचे खेळ अथवा अघटित अशी लीला दाखवितो! ॥ घृ ॥

<B>खेळ खेळिया आपण होउनी ।॥ खेळुनी सदा रहातो अलिप्त ॥१॥</B>
तो सद्‌गुरू परमात्मा खेळ व खेळ खेळणारा खेळाडू असा द्वैतरूप आपण स्वतःच बनून, खेळ खेळून सदा अलिप्त राहतो! म्हणजे "आकाशाप्रमाणे त्याची सर्वत्र व्याप्ति असून आकाश जसेच्या तसे निर्मळ असते, त्याप्रमाणे सर्व करून अकर्ता अशी त्याची आत्मस्थिती नित्य राहते. ॥१॥  

<B>सद्‌गुरुशिष्यरूप धरूनी ॥ भजनीं पीतो प्रेमामृत ॥२॥ </B>
तसेच तो परमात्मा आपल्या एकांगावर सद्गुरू व शिष्य असा द्वैतरूप होऊन, आपल्या भजन भक्तिच्या रंगात रंगून आपले प्रेमरूपी अमृत आपणच पिऊन तृप्त होतो! ॥२॥

<B>प्रेमानंदें विश्व विलसतें ।॥ पाहुनी धुंद दत्तावधूत ॥३॥</B>
हे जग त्या प्रभूचा आत्मविलास आहे. हे जगहि प्रेमाने व आनंदाने त्याच्या स्वरूपांत खेळत असते! असा तो विश्वरूप परमात्माच माझा बालमुकुंद सद्‌गुरू गारूडी आहे! हे मी पाहून, हा अनुभव गुरुकृपे घेऊन, त्या गुरूच्या प्रेम प्राशनाने धुंद झालो आहे! ॥३॥



पद २६३२

<B>जागृती जागृती जागृती ॥ दत्तजन्माची स्मृती ॥धृ॥</B>
मी आतां जास्त दिवस राहणार नाही. आम्ही आमच्या मूळ आत्मघरी जाणार! तर जागृत रहा! सावध व्हा! जरा ज्ञानजागृती ठेवा! या पंताच्या जन्माची आठवण ठेवा! मी आतांपर्यंत आयुष्यभरांत तुम्हाला काय बोध सांगितला कोणत्या आज्ञा सांगितल्या याचे स्मरण करा. विसर पडू देऊ नका. तुम्हांबरोबर मी आतांपर्यंत उत्सवांत भजनी खेळलो! टिपरी खेळलो! प्रेमानंदाने सलगीने मित्रत्वाच्या नात्याने वागलो! या अवधूत मार्गाचे रहस्य तुम्हांला समजावून सांगितले. तर माझ्या बंधूनो! भगिनींनो! माझ्या जिवलग, प्रेमळ गड्यांनो! याचे 'सिंहावलोकन' करा! आणि माझ्या पश्चातहि या गुरुमार्गाला धरून वागा! सर्वांशी प्रेमाने वागा! भजनभक्ति उत्सव करीत चला! माझी व त्या दत्तावतारी बालमुकुंदाची आठवण ठेवा! हाच माझा तुम्हां सर्व भक्तजनांना हा शेवटचा संदेश आहे. ॥धृ॥

<B>धर्मलोप कलियुगीं ॥ सगुणावतार या जगतीं ॥१॥ </B>
मी मूळचाच ब्रह्मस्वरूप असा निर्गुण निराकार आहे. परंतु, या चालू कलीयुगांत वैदिक धर्माचा लोप होत चालला! हा धर्म मोडकळीस आला! धर्माचा ऱ्हास होत चालला! लोक हा धर्म सोडून वेदबाह्य आचरण करू लागले! पापाचरण करू लागले! भक्तिमार्ग बुडत चालला. लोक अनीतीने वागू लागले. पंचविषयांच्या क्षणिक भोगसुखांत रमू लागले! अशी धर्मग्लानी झाली! म्हणून धर्मसंस्थापनेसाठी मी निर्गुणाचा सगुण मनुष्य देहधारी होऊन, या जगांत या पंताच्या रूपाने, जगाच्या कल्याणासाठी भक्तीच्या कार्यासाठी, भक्तहितार्थ, जनांच्या उध्दारासाठी या पृथ्वीतलावर अवतार धारण केला! ॥१॥ 

<B>श्रुतिशास्त्रार्थ नेणुनी जन ॥ विषयानंदीं ते रमती ॥२॥</B>
चारी वेद व सहा शास्त्रे यांचा गर्भितार्थ, गुह्यार्थ न समजून, त्यांचे रहस्य न जाणून, हे लोक पंच विषयांच्या क्षणिक सुखांत या संसारातील लौकिक सुखांत सत्य मानून, त्यांत वासनाबध्द होऊन रममाण होतात. तर अशा अज्ञानी, मायामोहित जनांना वेदशास्त्रांचा मथितार्थ, गुह्यार्थ त्याचे वर्म समजावून सांगण्यासाठीच मी या जगांत अवतरलो! ॥२॥ 

<B>दत्तचरणीं शरण जातां ॥ अखंड शांति भोगिती ॥३॥</B>
शेवटचे माझे हेच सांगणे आहे की, या मायामोहांत न अडकतां त्याची आसक्ति काढून, दत्तात्रय गुरूस एकनिष्ठ भावनेने शरण गेले असतां, असे भक्त नित्य आत्मशांति भोगतील! नित्य गुरुप्रेम सुख भोगतील. तर या दत्तगुरुमार्गास सोडू नका! हा राजमार्ग आहे! करिता भक्तजनांनो! प्रेमळांनो! माझे स्मरण असू द्या! तुमच्या कल्याणासाठी, रक्षणासाठी मी नित्य उभा आहे! तुमचे अखंड कल्याण असो! ॥३॥



आरती नं-२६३३.

<B>जय जय शिवयोगी बालावधूता ॥ मंगळारती करितों श्रीपाद दत्ता ॥धृ॥ </B>
शिवयोगाचे आचरण करणारा, म्हणजे सदा ब्रह्मस्वरूपात राहणाऱ्या हे शिवयोगी सद्गुरू बालमुकुंदा, तुझा जयजयकार असो! तूंच श्रीपाद श्रीवल्लभ दत्तात्रय आहेस. मी तुझी कल्याणप्रद अशी मंगल आरती करीत आहे. ॥धृ॥

<B>महिमा अनंत तव वर्णं मी न शके ॥ "नेति नेति" शब्दें वेद झाले मुके ॥ विरहित गुरुकृपा नकळे स्वरूप निकें ॥ म्हणुनी त्रिदेवभक्ति गुरुपदीं ठाके ॥१॥</B>
हे सद्गुरो! तुझा अपार महिमा मी वर्णन करूं शकत नाहीं! "नेति नेति" असे वेदांनी म्हटले आहे, म्हणजे तुझ्या स्वरूपाचा, गुणांचा अगर वैभवाचा आम्हास थांग लागत नाही असे म्हटले, असे बोलून वेद मुके झाले, स्तब्ध राहिले. 'सत्य' असे परमात्मस्वरूप गुरुकृपेवाचून कळू शकत नाही. म्हणून ब्रह्मा, विष्णु व महादेव या मूख्य तीन देवांची भक्ति गुरुचरणीच स्थिर राहिली. ॥१॥  

<B>तनुमनधनाची सांडुनी आस ॥ रानीं धुंडिती तुला होऊनी उदास ॥ अनन्य भक्तहृदयीं अखंड वास ॥ वर्म हैं नातुडे अभक्त मूढास ॥२॥</B>
अनेक भक्त, योगी यांनी शरीर, मन व संपत्ति यांची आशा सोडून, उदास होऊन, रानावनांत प्रवेश करून, तुझा शोध लागावा म्हणून गिरीकंदरी तपश्चर्या करतात. तरी त्यांना तुझे दर्शन घडत नाही, सर्वत्र परमात्माच भरला आहे, दुसरे काहीहि नाही अशा एकनिष्ठ भावनेने जे भक्त आहेत त्यांच्या हृदयांतच तुझे अखंड वास्तव्य असते. परंतु, जे जशी भक्ति करित नाहीत; जे अभक्त व मूर्ख असे आहेत, अशांना या भक्तिचे रहस्य आकलन होत नाही. ॥२॥ 

<B>अनुमान प्रत्यक्षादि साधुनी प्रमाणें ॥ ब्रह्म प्रतिपादनीं म्हणविती शहाणे ॥ कैंची शांति त्या नरा अनुभूतीविणें ॥ निजगुरुबोधें चुकतीं जन्ममरणें ॥३॥</B>
प्रत्यक्ष, अनुमान, शब्द, उपमान, अर्थापत्ति व अनुपलब्धी ही सहा प्रमाणे मुख्य आहेत. ती अभ्यासू त्या आधारे ब्रह्मस्वरूपाचे शब्दाने खुलासेवार स्पष्टीकरण करून, लोकांना पटवून सांगतात, व आपण मोठे ज्ञानी, पंडीत आहोत, असे म्हणवून घेतात; परंतु नुसत्या शब्दज्ञानाने, त्यांना आत्मानुभवावांचून शांती कशी मिळू शकेल? अर्थात मिळणार नाही. सहा प्रमाणानी 'प्रोक्ष' ज्ञानच प्राप्त होते; परंतु ब्रह्मानुभवी अशा गुरूच्या आत्म बोधानेच आत्मप्राप्ती होऊन जन्ममरणाचे फेरे चुकतात. ॥३॥ 

<B>अभिमानत्रयनासे सत्त्व उजळे ॥ ज्ञानदीप हृदयीं अखंड जळे ॥ क्षणार्धं भस्म होतीं अनंत भवमळें ॥ गुरुकृपें आत्मरूप सहजी आकळे ॥४॥</B>
स्थूल, सूक्ष्म, कारण या तीन देहांचे अनुक्रमे विश्व, तैजस व प्राज्ञ हे तीन अभिमान आहेत. यांचा नाश झाला असता, अंगी सत्व गुण प्रकाशित होतो. आणि हृदयात ब्रह्मरूपी दीप अखंड प्रकाशित होतो. त्यामुळे एका अर्धक्षणात संसारातील अनेक पापांची राख होऊन जाते व पुढे आपोआप आत्मस्वरूप हस्तगत होते. तिन्ही देहांचा साक्षी मी आत्मा आहे. अशी महाकारण देहाची तूर्यावस्था प्राप्त होते. ॥४॥ 

<B>मी तूं मावळती त्रिपुटी हरपतां ॥ मन उन्मन होतें निजशेजीं पहुडतां । तें सुख वाचें काय बोलूं आतां ॥ मौनेंचि आरती ओंवाळू दत्ता ॥५॥</B>
भोक्ता, भोग्य व भोग अशा प्रकारची त्रिपुटी नष्ट झाली असता, मी वेगळा तू वेगळा जीव निराळा ब्रह्म निराळे हा द्वैतभाव स्वरूपी लय पावतो. त्या आत्मस्वरूप बिछान्यावर पहुडले असतां मन उन्मन होते. मन स्वरूपी लय पावते ही पाचवी उन्मनी अवस्था प्राप्त होते. हेच आपले मूळ स्वरूप आहे. तो ब्रह्मानंद आता मी वाचेने काय बोलून दाखवू ? शब्दाने ते सुख सांगता येत नाही. शब्द मौनात लय पावला. ती मौनस्थिती म्हणजे ब्रह्मस्थितीच आहे. अशा या मौनस्थितीतच मी गुरुदत्ताची आरती ओवाळितो. ॥५॥



आरती नं-२६३४.

<B>जय जय श्रीगुरु श्रीपाद दत्ता ॥ भय निवारण स्वामी बालावधूता ॥धृ॥</B>
सर्वश्रेष्ठ अशा गुरु श्रीपाद श्रीवल्लभ दत्ता! सर्व भीति नाहिशी करणाऱ्या दत्तावतारी भक्तरक्षक अशा सद्‌गुरू बालमुकुंदा! तुझा जयजयकार असो! ॥धृ॥

<B>चरण कमल ज्याचे मुक्तीचें स्थान ॥ तरती भक्त जे करिती अखंड स्मरण ॥१॥</B>
तुझे चरणरूमी कमल हे ज्या भक्तांचे मोक्षप्राप्तीचे स्थान झाले आहे, म्हणजे जे तुझ्या चरणी शरण आलेले आहेत, असे जे भक्त त्यांनी तुझे अखंड स्मरण केले असता, ते या संसारसागरातून उध्दरून जातात. त्यांना गुरुकृपे अनायासे मोक्षप्राप्ती होते. ॥१॥  

<B>धरुनी युगायुगीं अनंत अवतार ॥ असंख्य तारिलें जड मूढ नर ॥२॥</B>
हे सद्‌गुरू दत्ता! तू कृतयुग, त्रेतायुग, द्वापार व कलियुग ही चार युगे आहेत. ह्यां प्रत्येक युगात तू अनेक अवतार घेऊन, अज्ञानी (जडबुध्दीचे) व मूर्ख अशा अनेक नरांचा उध्दार केलेला आहेस. ॥२॥

<B>ज्याचें भजन करी शिव चंद्रमौळी ॥ दत्त निरांजन तया ओंवाळी ॥३॥</B>
मस्तकांवर चंद्र धारण करणारा शंकर ज्या दत्तगुरूचे भजन करितो, त्या दत्तगुरूस हा पंत निरांजनी ओवाळितो (आरती करतो) ॥३॥



आरती नं-२६३५.

<B>जय देव जय दत्ता ॥ जय अनुसुयासूता ॥ आरती ओंवाळीतों ॥ तुज बालावधूता ॥धृ॥ </B>
हे दत्तप्रभो! तुझा जयजयकार असो! हे अनुसूयेच्या पुत्रा दत्ता, तुझा जयजयकार असो! हे दत्तावतारी अशा बालमुकुंदा! मी तुला आरती ओवाळितो. ॥ धृ ॥

<B>मनवाणी अगोचरा ॥ निरुपम निर्विकारा ॥ "नेति नेति" रूप तुझें ॥ चिद्धनसुखसारा ॥ आदिमध्यांतरहिता ॥ महामायाविधूरा ॥ सर्वाधिष्ठान तूंचि ॥ सर्वरूपी गुरुवरा ॥१॥</B>
मनास व वाचेस न जाणता येणारा असा, उपमारहित व विकाररहित परमात्मस्वरूप सद्गुरो, तुझ्या स्वरूपाचा, गुणाचा अगर वैभवाचा थांग लागत नाही असे तुझे स्वरूप आहे, असे वेद सांगतात. केवळ पूर्णज्ञानघन व आनंदाचा केवळ सारच अशा प्रभो, ज्याला आरंभ, मध्य व शेवट नाही अशा परमेश्वरा, मूळमाया (प्रकृति) पासून अलिप्त राहाणाऱ्या प्रभो, सर्व जड व चेतन आकार धारण करणारा, ज्याचे ब्रह्मा, विष्णू, महेश दास म्हणवून घेतात अशा सर्वांचे राहाण्याचे आश्रय स्थान असा, हे श्रेष्ठ गुरो तूच आहेस. ॥१॥  

<B>चिद्विलास मनोहर ॥ प्रगट करूनी साचार ॥ भक्ति प्रेम भोगाया ॥ घेसी सगुणावतार ॥ देव भक्त तूंचि होसी ॥ धन्य महिमा अपार ॥ हरिहरविधि तुझे ॥ म्हणविती किंकर ॥२॥</B>
मनाला, हरण करणारा, असा तुझ्या (ईश) शक्तिचा जगरूपी खेळ, तू स्वाभाविकरित्या प्रगट करून, भक्ति व प्रेम भोगण्यासाठी मनुष्य रूपाने जन्म घेतोस. अवतार घेतोस. देव व भक्त (गुरुशिष्य) या दोन्ही रूपाने तूच नटतोस. ज्याचा पत्ता लागत नाही असा तुझा महिमा अपार आहे. ॥२॥ 

<B>सर्वसाक्षी अकलंका ॥ जगभूषणकनका ॥ निजशांति देई मज ॥ योगीकुळ- टिळका ॥ भक्तवत्सल यती ॥ जगीं वाजतो डंका ॥ प्रेमामृत मातें पाजीं ॥ दत्तचकोरशशांका ॥३॥</B>
सर्वकांही पहाणारा असा द्रष्टा (आत्मा) तूच आहेस, दोषरहित (मायामलरहित) अशा शुध्द स्वरूपा, जसे सोन्याचा दागिना सोन्याहून मिन्न नसतो, तसे जगरूपी दागिना ब्रह्मस्वरूपाहून भिन्न नाही. अशा ब्रह्मस्वरूपा हे सद्गुरो, तू मला आत्मशांती दे. योग्यांच्या कुळांतील सर्वश्रेष्ठ अशा दत्तात्रया, तू भक्तांचा पाठीराखा असा यति (दत्तसंन्याशी) आहेस, हा तुझा भक्तवत्सल ब्रीदाचा डंका जगात सर्वत्र वाजत आहे. हा पंत हाच चकोर पक्षी, सद्‌गुरूरूपी चंद्राचा अंकित असा मी, तुझ्या प्रेमरूपी अमृतावर जगतो. तर, हे सद्‌गुरू दत्ता, मला तुझे प्रेमरूपी अमृत पाज. ॥३॥



आरती नं-२६३६.

<B>ओंवाळू आरती बालमुकुंदा ॥ परिपूर्ण नित्य शिव सच्चिदानंदा ॥धृ॥</B>
सर्वत्र पूर्ण भरलेला असा 'परिपूर्ण', 'नित्य' राहाणारा, 'सत्य', 'ज्ञान' व 'आनंद' रूप असा म्हणजे ही पंचलक्षणे ज्या स्वरूंपावर आधारित आहेत, अशा परमात्मस्वरूप सद्‌गुरुबालमुकुंदाची आम्ही आरती ओवाळू. ॥धृ॥

<B>अहंभाव टाकणें हीच आरती ॥ शब्दमनाविरहीत सद्गुरुभक्ती ॥१॥</B>
'मी कर्ता' अशी भावना अगर देहाभिमान सोडून देणे, हीच खरी आरती आहे. तसेच वाचा, मनाला सोडून, सर्वत्र गुरुरूपच भरले आहे, अशी सद्‌गुरूची भक्ति करणे, हीच खरी भक्ति आहे. ॥१॥  

<B>अहंममता मुळींच नाहीं काय मी ओंवाळू ॥ मौन धरूनी सद्गुरुचरणीं नित्य आम्ही लोळू ॥२॥</B>
'मी आहे' व माझे आहेत, अशी द्वैतभावना म्हणजे मी हा शिष्य व हा माझा गुरु आहे, असा गुरुशिष्य द्वैतभाव माझ्या अंतःकरणात मुळीच राहिला नाही. तर अशा ऐक्यस्वरूपात मी आरती कशी ओवाळू ? वाचामनातीत स्वरूप हीच मौनस्थिती आहे. असे मौन धारण करून, स्वरूपात राहून आम्ही सद्गुरूच्या चरणी नित्य लोटांगण घालू ॥२॥ 

<B>मनवाणीसी मिठी पडली शांत आम्ही झालों ।॥ दत्तभजनीं प्रेम पिउनी निजरंगी रंगलों ॥३॥</B>
आमचे मन व वाचा ही स्वरूपी लय पावली. म्हणजे स्वरूपाचे वर्णन करता, करता वाचा बंद पडली, मन मनपणास मुकले स्वरूपच शिल्लक उरले, त्यामुळे आम्ही शांत झालो आणि दत्तगुरुच्या भजनांत प्रेम प्राशन करून, आत्मभोग विलासांत पूर्ण रंगून गेलो मस्त झालो! ॥३॥



आरती नं-२६३७.

<B>जय जय बालमुकुंदा ॥ जयबालावधूता ॥ ओंवाळू आरती ॥ कैवल्यपददाता ॥धृ॥</B>
बालकासारखा निर्विकल्प अशा दत्तावतारी सद्‌गुरू बालमुकुंदा, तुझा जयजयकार असो! अखंड स्वरूपात रमणे हेच कैवल्य आहे. या कैवल्यपदाची प्राप्ति करून देणाऱ्या सद्‌गुरो! मी तुझी आरती ओवाळीतो ॥धृ॥

<B>आदिमध्यांतरहिता ॥ स्वयंभु निराकारा ॥ अखंड अद्वैता ॥ परिपूर्ण निर्विकारा ॥ सहज स्फूर्ति मात्रै ॥ उद्भव चराचरा ॥ मायाचालक तूंचि मायाकार विधूरा ॥१॥</B>
आरंभ, मध्य व शेवट या अवस्थेच्या विरहीत अशा परमेश्वरा, मूळचाच स्वतः सिध्द अशा ब्रह्मस्वरूपा, आकारविरहीत अशा निर्गुण निराकार स्वरूपा, पूर्ण ब्रह्मस्वरूपा, सर्वत्र पूर्ण भरलेला व विकाररहित अशा भगवंता, तुझ्या उठलेल्या सहज स्फुरणामुळे चैतन्य व जडरूप असे हे दृश्य जग सहज उत्पन्न झाले. सृष्टी निर्माण करण्यास साघनीभूत अशी तुझी शक्ति ही माया आहे. या मायेस गति देणारा तूच चालक आहेस तसेच मायाकार, भासमात्र असे जग यापासून अलिप्त असा परमात्मा तूच आहेस. ॥१॥  

<B>जीवशिवजगरूपें ॥ नांदसी एकला ॥ प्रेमार्थ देव भक्त ॥ सहज भेद दाविला ॥ अतर्क्स शक्ति तुझी ॥ विश्वखेळ प्रगटला ॥ वेदांही अंत न कळे ॥ धन्य अपार लीला ॥२॥</B>
हा जीव, सृष्टी निर्माता ईश्वर व जग या तिन्ही रूपाने तू एकटाच सर्वत्र आनंदाने वास्तव्य करून राहतोस. तू प्रेम भोगण्याच्या हेतूने स्वतःच देव व भक्त हा भेद (द्वैतभाव) सहजच दाखविलस. तुझी शक्ति तर्कातीत अशी आहे "म्हणजे स्वस्मावर खोटाच जन्ममरण, उत्पत्ति, स्थिती, लय भास होतो. ही तुझी अतर्क्स लीला आहे. "तू भासमात्र असा जगखेळ केलास. तू एकटा एकच असताना जगरूपाने अनेक रूपे धारण करून विलास करित आहेस. हे गूढ समजणे कठीण आहे. वेदांना सुद्धा, तुझ्या या अघटित करणीचा अंत (तपास) कळत नाही. ज्याचा तपास लाविता येत नाही. अशी तुझी अपार लीला आहे! हे परमात्मस्वरूप सद्गुरू, तू धन्य आहेस! ॥२॥ 

<B>तव रूप पाहूं जातां ॥ पाहतेंपण हरपलें ।॥ ध्यानासी नसे ठाव ॥ मीतूंपण मावळलें ।॥ आरती केवीं करूं ॥ भानचि उडालें ॥ अभेद अचल दत्तपद संचलें ॥३॥</B>
तुझे स्वरूप पाहू गेले असतां, माझा पहाणेपणाच नाहींसा झाला. "तसेच तुझे ध्यान कोठे करावे? ध्यानाचे ठिकाणच उरले नाही. ध्याता, ध्यान व ध्येय ही त्रिपुटीच राहिली नाही. मी शिष्य व तू सद्‌गुरू हा 'मी तू पणाचा' द्वैतभावच राहिला नाही. सर्व एकाकार झाला. तर आतां मी कोणाची आरती करू? मी कोणीतरी आहे, असे माझे मी पणाचे स्मरणच नाहीसे झाले सर्वत्र आंत बाहेर भेदरहित, स्थिर (संथ) असे दत्तस्वरूपच (आत्मस्वरूपच) ओतप्रोत भरले आहे. दुसरे कांहीहि नाही, अशी माझी समरस स्थिती झाली. ॥३॥




<B>
आरती नं-२६३८.

<B>अत्रिवंशैकशाली ॥ गुरु दत्तावधूता ॥ हरिहर ब्रह्म तूंचि ॥ सर्गस्थितिलकर्ता ॥ धराभार उतराया ॥ प्रगटसी अवचिता ॥ कृपाळु जननीं तूं ।॥ तुज भक्तांचि चिंता ॥ धृ० ॥</B>
अत्रि ऋषीच्या वंशातील सर्वत्र कीर्ति संपादिलेल्या प्रमुख व सर्वसंगरहित अशा दत्तात्रय गुरो! जगाची उत्पत्ति, स्थिती व लय ह्या तीन अवस्था उत्पन्न करणारा अनुक्रमे ब्रह्मा, विष्णु व महेश तूच आहेस. पृथ्वीचा पापांचा भार उतरविण्यासाठी तूच अकस्मात, ऐनवेळी तळमळीने प्रगट होतोस (अवतार घेतोस) तू भक्तांसाठी अवतरून, त्यांची सर्व काळजी वाहतोस. तू भक्तांची दयाळू अशी आईच आहेस ॥धृ॥

<B>जय जय अवधूता ॥ जय आनंदकंदा ॥ मंगलारती करूं ।॥ जय भक्तवरदा ॥१॥</B>
हे दत्ता, तुझा जयजयकार असो! केवळ आनंदाचा गाभाच अशा पूर्ण आनंदस्वरूपा, तुझा विजय असो! भक्तांना 'वर' देणाऱ्या दत्ता, तुझा विजय असो! आम्ही तुझी मंगल आरती करू! ॥१॥  

<B>अवधूतवृत्ति तुझी ॥ दिव्य मूर्ति दिगंबर ॥ जटा शोभती शिरीं ।॥ मुखीं अलख गजर ॥ भस्मांकित तनु ।॥ श्वान तुझे सहचर ॥ ध्यान मुखें काय बोलू ॥ वृत्ति तल्लीन साचार ॥२॥</B>
हे दत्ता तुझी सर्व संगरहित अशी निःसंग वृत्ति आहे. लहान मुलाप्रमाणे तू नागवा राहतोस. तुझी सगुण मूर्ति व सुंदर व तेजोमय आहे. तुझ्या मस्तकावर जटा शोभून दिसतात. मुखानें तू 'अलख' अशी गर्जना करतोस. तू आपल्या शरीराला सुंदर भस्म लाविले आहेस. कुत्रे तुझ्या संगतीत नेहमी राहतात. असे तुझ्या सगुण मूर्तिचे ध्यान मी वाचेने काय बोलून दाखवू? अशी तुझी अप्रतिम मूर्ति पाहून, माझ्या मनाची वृत्ति धुंद झाली. ॥२॥ 

<B>अखंड भेटी देई ॥ नित्य अभेद भक्ति ॥ निजप्रेम पुरवुनी ॥ देई भजनस्फूर्ति ॥ अहंभाव निवदुनी ॥ वसो हृदयीं मूर्ति ॥ मागणें हेंचि देवा ॥ दत्तचरणीं प्रीति ॥३॥</B>
हे सद्‌गुरू दत्ता, मला तुझी अखंड भेट दे व व नित्य सर्वत्र तू आत्मरूपानेच भरला आहेस, अशी तुझी अभेद भक्ति मला मला दे. आणि आत्मनिष्ठ, शुध्द प्रेम पुरवून मला तुझी स्तुति करण्यासाठी भजनाची स्फूर्ति दे. तसेच मीच काय तो कर्ता 'असा देहाभिमान ठार करून, माझ्या हृदयांत तुझी मूर्ति सदा राहो असे कर. तुझ्या चरणसेवेची आवड मला असू दे. हे दत्तात्रय देवा, हेच माझे तुजजवळ मागणे आहे. ॥३॥




आरती नं-२६३९.

<B>जयदेव जयदेव जय अत्रितनया ॥ आरती ओंवाळू श्रीगुरुराया ॥धृ॥ </B>
हे अत्रिऋषीच्या पुत्रा दत्तात्रय देवा, तुझा जयजयकार असो! हे सर्वश्रेष्ठ अशा गुरुराजा, मी तुला आरती ओवाळितो. ॥धृ॥

<B>त्रैलोक्यामाझारी तूंचि सद्‌गुरु ॥ वंदिती सदा स्तविती तुजला सुरवरू ॥ दुस्तर भवसागरीं तूं भक्ता तारू ॥ अनंत महिमा तुझा वेदां न पारु ॥१॥</B>
स्वर्ग, मृत्यु व पाताळ ह्या तिन्ही लोकांत तूंच सर्वश्रेष्ठ असा सद्‌गुरू आहेस. ब्रह्मा, विष्णु, महेश, इंद्र वगैरे श्रेष्ठ देव सदा तुला वंदन करून तुझी स्तुती करतात. तरून जाण्यास कठिण, अशा संसारसागरातून पार जाण्यास तूच भक्तांची नौका आहेस. ज्याचा तपास लाविता येत नाही, असा तुझा महिमा अपार आहे. वेदांना सुध्दा तुझा तपास लागला नाही. ॥१॥  

<B>एकोभावें शरण देवा तुज येतां ॥ बोध देउनी हरिसी सकळही चिंता ॥ भावीक जन पाळिसी होउनी माता ॥ वाचा मौनावली गुण वर्णं जातां ॥२॥</B>
हे सद्‌गुरू दत्तात्रय देवा, तुला एकनिष्ठ भावनेने शरण आले असता, अशा भक्तांना आत्मप्राप्तीचा बोघ सांगून, त्यांची सर्व चिंता नाहीशी करून, त्यांचे समाधान करितोस. स्वतः तू भक्तजनांची आई होऊन, आईप्रमाणे त्यांचे पालन पोषण करतोस. असे तुझे गुण वर्णन करू जाता, माझी वाचा स्तब्ध झाली ती वाणी तुझे गुण वर्णन करू शकली नाही. कारण तू परावाणीच्याही पलिकडे राहतोस. ॥२॥ 

<B>स्मरणमात्रे जीवा निजपददाता ॥ तुज ऐसा समर्थ न दिसे पहातां ॥ भावें चरण कमलीं ठेवुनी माथा ॥ मीतूंपणेंवीण आरती दत्ता ॥३॥</B>
हे सद्‌गुरू दत्ता, तू नुसत्या तुझ्या आठवणीने जीवाला ब्रह्मपदाची प्राप्ती करून देतोस, असा तू उदार दाता आहेस. वाटेल ते कार्य करण्याचे ज्यात सामर्थ्य आहे, असा तुझ्यासारखा समर्थ पाहूं गेले असता कोठेही दिसत नाही. हे दत्ता, पूर्ण भावनेने तुझ्या चरणरूपी कमलांवर मस्तक ठेवून, मी वेगळा, तू वेगळा, अशा भेदातून मुक्त होऊन, अभेद स्थितीने (ब्रह्मस्थितीने) मी तुला आरती ओवाळीतो. ॥३॥




आरती नं-२६४०.

<B>पारखपुरधीशा ॥ जय अवधूतवेषा ॥ आरती केवीं करूं ।॥ तुज परात्परेशा ॥धृ॥ </B>
पार्शवाडगांवी राहाणाऱ्या, सन्याशाच्या वेषात राहाणाऱ्या, सद्‌गुरू बालमुकुंदा तुझा जयजयकार असो! परावाचेच्या पलिकडे राहाणाऱ्या परमात्मस्वरूपा मी तुझी आरती वाचेने कशी करू? तू वाचामनातीत आहेस. ॥धृ॥

<B>धन्य हा जन्म माझा ॥ धन्य धन्य मी जाहलों ॥ अवधूत भेटलाहो ।॥ आतां तरलों तरलों ।॥ अद्वैत भक्तीचा ॥ पंथ धरुनी चाललों ॥ सद्गुरुचरणीं ॥ नित्य लोळू लागलों ॥१॥</B>
तुझ्या कृपेमुळे निर्गुण सगुणांचा अभेद साक्षात्कार मला झाला. मी कृतकृत्य झालो! माझा जन्म धन्य झाला! माझे नरजन्माचे सार्थक झाले. मी धन्य झालो. मला दत्तावतारी सद्‌गुरू बालमुकुंद भेटला, त्यामुळे आता मी या संसारसागरातून उध्दरून गेलो. जीव व परमात्मा एकच आहे, अशा अभेद भक्तिने अवधूत मार्ग भी धरून चाललो आहे. मी सद्‌गुरूच्या पायावर नित्य लोटांगण घालू लागलो. म्हणजे सद्गुरूचा आश्रय मी सोडला नाही. ॥१॥  

<B>गुरुपद पाहूं जातां ॥ गेली मीपणवार्ता ॥ मन उन्मन झालें ॥ नाहीं द्वैताची चिंता ॥ कल्पना मावळली ॥ सहज आली निःशब्दता ॥ माझें ठायीं मी निमलों ॥ गुरुरूप पहातां ॥२॥</B>
गुरूचे पद म्हणजे आत्मस्वरूप पाहू गेलो असता, 'मीच देह आहे', अशी जीवबुध्दीची वार्ता राहिली नाही. माझे मन उन्मन झाले, स्वरूपाकडे वळले. त्यामुळे अनेक रूपाने भासणाऱ्या मायिक संसाराची; अगर द्वैताची चिंता मला राहिली नाही. मनात शंका, कुशंका उठणे, ही मनोवृत्ति नाहीशीच झाली. त्यामुळे आपोआपच मौनता (स्वरूपस्थिती) अंगी बाणली. गुरुस्वरूप (आत्मस्वरूप) पाहतांना माझ्या स्वरूपाठिकाणी मी एकरूपच होऊन गेलो. ॥२॥ 

<B>प्रवृत्ति निवृत्ति ॥ दोन्ही जळल्या वाती ॥ अखंड अविनाश ॥ उजळली स्वयंज्योती ॥ मायाऽऽवरण गेलें ॥ नाहीं दिवस राती ॥ गुरुशिष्या मिठी पडली ॥ काय वर्णं प्रीती ॥३॥</B>
मन, बुध्दी, इंद्रिये, जग, जन इत्यादी बाह्य वृत्ति ही 'प्रवृत्ति' व संसारातील विषयांपासून ईश्वराकडे वळणे, ही 'निवृत्ति'. या दोन्ही वाती जळल्या. म्हणजे बंध व मोक्ष वृत्ति नाहींशी झाली. शाश्वत अशी आत्मज्योती आत्मप्रकाशित झाली. त्यामुळे मायेचे आवरण (बंधन) निघुन गेले. दिवस नाही, रात्र नाही, म्हणजे ज्ञानाज्ञान दोन्ही नाहींसे झाले. शुध्द ज्ञानच हृदयी प्रगटले. गुरु व शिष्य यांची मिठी पडली. स्वरूपी ऐक्य झाले. गुरु शिष्य हा द्वैतभाव निघून गेला. गुरुकृपेमुळे हे घडून आले. सद्गुरूचे अगाध प्रेम आता मी वाचेने काय वर्णन करू? ॥३॥

<B> आरती सद्‌गुरुची ॥ ओंवाळिली अंतरीं ॥ प्रकाश घनदाट ॥ कोण वर्णी कुसरी ॥ ज्ञान विज्ञान गेलें ॥ तया तेजा माझारीं ॥ गर्जतां दिव्य नाम ॥ नाद न माये अंबरीं ।॥४॥</B>
मी सद्गुरूची आरती माझ्या अंतःकरणात (अंतर्दृष्टीने) ओंवाळीली. सर्वत्र आंतबाहेर आत्मप्रकाशच घनदाट पसरला. अशा त्या आत्मप्रकाशाचे श्रेष्ठत्व कोण वर्णन करू शकेल ? ध्याता, ध्यान, ध्येय अशी त्रिपुटीच मावळून गेली. सर्व एकाकार झाला, त्या आत्मतेजात ब्रह्मज्ञान (वृत्तिला होणारे ज्ञान) व आत्मानुभव घेणे हे विज्ञान. ही दोन्ही पाण्यात मीठ विरघळल्यासारखे विरून गेली. अशा समरस स्थितीत सद्‌गुरू बालमुकुंदाच्या पवित्र नामाची गर्जना केली असतां, तो ध्वनी आकाशांत मावला नाही आकाश भेदून गेला असे झाले! ॥४॥ 

<B>स्वानंदसागरीं ॥ उठल्या प्रेमलहरी ॥ निजशांति वर्णितां ॥ लाजली वैखरी ॥ सद्‌गुरु आरती ॥ ऐसी केली साजिरी ॥ जयजयकार सदा ॥ दत्तचि चराचरीं ॥५॥</B>
माझ्या आत्मानंद सागरावर गुरु प्रेमाच्या लहरी उफाळून वर येतात, म्हणजे माझे हृदय प्रेमाने दाटून येते. गुरू कृपे आम्हाला आत्मशांती मिळाली. त्या शांतीचे वर्णन करता, करता, वैखरी वाचा थकली, (स्थूल वाणी) त्या शांतीचे वर्णन करू शकली नाही, म्हणून लाजेने मान खाली घालून, ती माघारी परतली. अशाप्रकारे आम्ही सर्वांगाने सुंदर अशी सद्गुरूची आरती केली. सद्गुरू दत्त परमात्मा जड चेतन रूपाने सर्व जगात नित्य भरला आहे. तर आपण त्याच्या नामाचा जयघोष करू! ॥५॥




आरती नं-२६४१.

<B>मंगळारती करूं श्रीगुरुदत्ता ॥ माझ्या बालावधूता ॥ अहंभाव टाकुनी चरणीं ठेवियला माथा ॥ धृ० ॥</B>
माझा सद्गुरू बालमुकुंद, या श्रीगुरुदत्ताची मी मंगलारती करितो. 'मी कर्ता' असा भाव अगर देहाभिमान टाकून, मी त्याच्या पायावर मस्तक ठेविले आहे. ॥धृ॥

<B>महिमा अनंत सद्‌गुरूचा वर्णं मी किती ॥ दर्शनमात्रं नाहीं होय संसारभीती ॥१॥</B>
ज्याचा तपास लाविता येत नाही, असा सद्‌गुरूचा महिमा मी किती वर्णन करू? त्याला अंतपार नाही, नुसत्या त्याच्या दर्शनाने संसारातील भीती नाहीशी होते ॥१॥  

<B>काषायांबर दंड कमंडलु प्रसन्न वदन ॥ कामधेनु कल्पवृक्ष सुंदर हें ध्यान ॥२॥</B>
दत्ताने भगवे वस्त्र धारण केले आहे. हातांत दंड कमंडलू घेतलेला आहे, मनाला शांति देणारे व संतुष्ट करणारे असे त्याचे सदा प्रसन्न मुख आहे. त्याच्या जवळच इच्छिलेले मनोरथ पूर्ण करणारी अशी कामधेनु (गाय) उभी आहे. तो औदुंबर झाडाखाली बसला आहे. असे त्याचे सुंदर ध्यान करावे ॥२॥ 

<B>तिन्ही लोकीं फेरी जयाची भक्तांच्या काजा ॥ स्मरणमात्रै प्रगटे सर्वांठायीं गुरुराजा ॥३॥</B>
भक्तांच्या कार्यासाठी, त्यांचे मनोरथ पूर्ण करण्यासाठी ज्या दत्ताची स्वर्ग, मृत्यु व पाताळ या तिन्ही लोकांत फेरी असते, अशा त्या दत्तात्रयाच्या नुसत्या आठवणीने तो गुरू राजा सर्व ठिकाणी, जेथे ज्याचे स्मरण कराल तेथे प्रत्यक्ष दिसतो, प्रगट होतो. ॥३॥ 

<B>भक्तिभावें गाती तेथें सद्‌गुरु उभा ॥ भाविकासी निजसुखदाता कैवल्यगाभा ॥४॥</B>
भक्ति भावनेने जे भक्त ज्याची स्तुती करतात; तेथे तो सद्‌गुरू प्रत्यक्ष हजर राहतो, उभा ठाकतो, तो आपल्या भाविक भक्तांना आत्मानंद देणारा असा उदार दाता, केवळ मोक्षाचा सारच आहे. ॥४॥ 

<B>ग्रंथिभेद संशयछेद कर्मक्षय जाहला ॥ परात्पर परिपूर्ण दत्त हृदयीं भरला ॥५॥</B>
माझा जडाचा मोह तुटून मला स्वस्वरूपाची ओळख झाली. सर्व संशयाचा नाश झाला. कांही कर्म करण्याचे उरले नाही. परावाणीच्या पलिकडील आत्मा, तो या पंताच्या हृदयांत ओतप्रोत भरला आहे. ॥५॥




आरती नं-२६४२.
आरती अवधूता ॥ जय जय आरती अवधूता ॥धृ॥ </B>
मी दत्तात्रयाची आरती ओवाळितो. त्या दत्तप्रभूचा जयजयकार असो ॥धृ॥

<B>मीतूंपणाचा भाव टाकुनी ॥ दर्शन दे संता ॥१॥</B>
तो दत्त 'मी वेगळा', असा भिन्नपणाचा भाव काढून टाकून, एकनिष्ठ भक्तांना, संतांना प्रत्यक्ष दर्शन देतो. आत्मओळख करून देतो. ॥१॥  

<B>ज्ञानाज्ञान खेळ कल्पुनी ॥ सुख देसी चित्ता ॥२॥</B>
तो दत्त परमात्मा ज्ञान व अज्ञानपणाचा कल्पित खेळ उभारून आपल्या चित्ताला सुख प्राप्त करून देतो. म्हणजे त्या भगवंताला एकपणांत प्रेमसुख भोगता आले नाही, म्हणून प्रेम भोगण्यासाठी एकाचा अनेक झाला. गुरु व शिष्य असा द्वैतरूप आपणच झाला. मी कोण आहे हे मला कळत नाही. असा अज्ञानी शिष्य गुरुकडे शरण जातो. गुरु त्याला आत्मज्ञान सांगून त्याच्या सर्व शंका निरसन करून, त्यास आत्मस्वरूपाची ओळख करून देतात. तो शिष्य आत्मसुखी होतो. त्याचे चित्त समाधान पावते. व आपला शिष्य कृतकृत्य झाला, हे पाहून प्रेमाने गहिंवरून गुरु त्यास मिठी मारतो. दोघेहि प्रेमानंदात मस्त होऊन जातात. असा ज्ञानाज्ञानाचा अगर बंधमोक्षाचा खेळ आपल्या एकांगावर उभारून, आपणच गुरु शिष्य होऊन, आपला आनंद आपणच भोगून सुख पावतो. ॥२॥ 

<B>प्रेमास्तव हा जन्म घेतला ॥ बाणंली खूण दत्ता ॥३॥</B>
केवळ प्रेम भोगण्यासाठीच मी मनुष्य जन्म घेतला आहे ही खूण या पंताला पूर्ण ठसली. अनुभव आला. ॥३॥



आरती नं-२६४३.

<B>स्वयंज्योति आरती बालावधूता ॥ माझ्या सद्‌गुरुनाथा ॥ ओवाळितां द्वैतभाव गेला तत्त्वतां ॥ धृ० ॥</B>
माझ्या सद्‌गुरू स्वामी बालमुकुंदाची स्वतः प्रकाशमय अशा आत्मज्योतीने आरती ओवाळिली असतां, खरोखर सद्‌गुरु वेगळा, मी वेगळा असा भिन्नपणाचा भाव अंतःकरणांतून निघून गेला. गुरु स्वरूपांत मी एकरूपच होऊन गेलो. प्रकाशमय झालो. ॥धृ॥

<B>ज्ञानविज्ञानाच्या उजळल्या ज्योती ॥ पूर्ण समाधानी होतां सद्‌गुरु आरती ॥१॥</B>
ब्रह्मस्वरूपाचे ज्ञान व ब्रह्मस्वरूपाचा अनुभव हे विज्ञान या ज्ञान व विज्ञान दोन्ही वाति प्रकाशित झाल्या. त्या आत्मप्रकाशात मिळून गेल्या.
आत्मस्वरूपात समरस होणे, हीच पूर्ण समाधानी. हीच खरी सद्‌गुरूची आरती ओवाळणे आहे. ॥१॥  

<B>दुजाभाव स्वप्नीं नाहीं कवणा आरती ॥ प्रेमास्तव भक्त भावें गुरूपदीं रमती ॥२॥</B>
गुरुहून मी वेगळा आहे, असा दुजेपणाचा भाव माझ्या स्वप्नातही राहिला नाही, तो पूर्णपणे निघून गेला. गुरु व मी शिष्य एकरूपच झालो. तर मग आता कोणाची आरती ओवाळू ? सदा गुरुस्वरूपात रमणे हीच खरी आरती आहे. पण एकट्याला रमता येत नाही, म्हणून प्रेम भोगण्यासाठी भक्त भावनेने गुरुकडे जाऊन आनंद लुटतात. गुरु व भक्त होणे हा त्या प्रभूचा प्रेम खेळ. ॥२॥ 

<B>स्वयंप्रकाश बालावधूत सहज ही स्थिती ॥ प्रेमानंदें सद्‌गुरुभजन सदा दत्तचित्तीं ॥३॥</B>
माझा सद्गुरू बालमुकुंद स्वतः आत्मस्वरूप प्रकाशच आहे. तोच प्रेम भोगण्यासाठी निर्गुणाचा मनुष्य देहधारी सगुण झाला. एकाचा अनेक होऊन खेळणे ही त्याची मूळची सहज स्थितीच आहे. त्याचा हा मूळचा स्वभावच आहे. गुरुकृ पे या सहज स्थितीचा अनुभव घेऊन, मोठ्या प्रेमाने आनंदाने या पंताच्या अंतःकरणात सदोदित सद्‌गुरूचे भजन करणे, भक्ति करणे चालूच असते, हीच आमची मुक्तीवरील भक्ति होय. मी सदा गुरुस्वरूपातच रमतो. ॥३॥



आरती नं-२६४४.

<B>मंगलारती करूं बालमुकुंदा ॥ अहंममता सोडूनिया भोगूं परमानंदा ॥धृ॥ </B>
आम्ही सद्‌गुरू बालमुकुंदाची मंगल आरती करूं, आणि मीच हा देह आहे व पुत्र, स्त्री, संपत्ति, घरदार, आप्तमित्र हे माझे संबधी आहेत अशी अहंममतेची प्रीति सोडून देऊन, अखंड सुखस्वरूप अशा परमानंदाचा अगर ब्रह्मानंदाचा उपभोग घेतच राहूं! ॥धृ॥

<B>चंद्र सूर्य निरांजन दिव्य शोभती ॥ स्नेहरहित दिननिशीं उजळली दीप्ती ॥१॥</B>
चंद्र व सूर्य हेच निरांजन (दोन दिवे) जगांत प्रकाशमय शोभून दिसतात; परंतु सूर्य व चंद्र ज्या आत्मतेजाने प्रकाशित झाले आहेत, अशी तेल व वातरहित अखंड प्रकाशमान आत्मज्योती (दक्षिण अंगुष्ठ प्रमाण ज्योत) रात्रंदिवस हृदयांत (भृकुटीस्थानी) प्रकाशित झाली. आंत व बाहेर ही ज्योत आम्हास दिसते अशी आमची प्रकाशमय स्थिती झाली. हीच आरती ओवाळणे होय! ॥१॥  

<B>चारीघांट चढुनी सहज पाहिली उन्मनी ॥ सच्चिदानंद सर्वांठायीं भक्तीच्या भुवनीं ॥२॥</B>
स्थूल, सूक्ष्म, कारण व महाकारण हे चार देह आहेत. हेच देहरूपी चार घाट ओलांडून गुरुकृपे मी सहज ही पांचवी उन्मनी अवस्था भोगिली. या अवस्थेत मन व जग राहात नाहीत. देहाचे भान हरपते, अशी ही उन्मनी अवस्था आहे. सद्गुरूची अनन्य भावनेने भक्ति केली असतां, या भक्तिरूपी मंदिरात प्रवेश केला असतां, भक्तिमुळे सत्यस्वरूप, ज्ञानस्वरूप व आनंदस्वरूप या तीन लक्षणानी युक्त असे परमात्मस्वरूप आंत बाहेर सर्व ठिकाणी भरलेले दिसते. असा भक्ति केल्याने मला अनुभव आला. ॥२॥ 

<B>दत्तावधूत समरस जाहले वाणी परतली ॥ चिद्विलासास्तव जना पडली मोह भूली ॥३॥</B>
हा पंत व दत्तात्रय गुरु मूळ स्वरूपात एकरूपच होऊन गेले. अशी समरस स्थिती प्राप्त झाली. या स्वरूपस्थितीचे वर्णन वैखरी वाणी करू शकली नाही. ती माघारी परतली. कारण ते स्वरूप वाचा मनातीत आहे. वाचा बंद पडली, मनपणास मुकले अशी आमची स्थिती झाली. ईश शक्तिचा जगरूपी खेळ हा आत्मविलास अगर चिद्विलास पाहून सामान्य लोक या जग खेळात मोहाने आसक्त होऊन, त्यांत गर्क होऊन गेल्यामुळे, हे जग व संसार हे भासमात्र सत्य मानून फसले, आपल्या स्वरूपाला सपशेल विसरून गेले, हेच माया आवरण आहे. ॥३॥




आरती नं-२६४५.
आरती ओवाळू बालमुकुंदा ॥ अभिमान टाकुनी भोगूं स्वानंदा ॥धृ॥ </B>
आम्ही सद्‌गुरू बालमुकुंदाची आरती ओवाळू, आणि 'मीच देह आहे', असा देहाभिमान काढून टाकून, आत्मानंदाचा उपभोग घेतच राहूं ॥ धृ॥ 

<B>देहत्रय निरांजन स्वयंज्योति ॥ प्रेमामृतधृत त्यासी सदा ॥१॥</B>
स्थूल, सूक्ष्म व कारण या तीन देह हेच निरांजन (ज्योत लावण्याचे दिवे) यांत स्वतः प्रकाशमान अशी आत्मज्योत (वात) ठेवून, त्या निरांजनात प्रेमरुपी अमृत हेच तूप त्यात सदा टाकत राहू; अशी आरती लावू ॥१॥  

<B>ओंवाळू जातां जीव निमाला ॥ ठाव न स्वरूपीं किमपि भेदा ॥२॥</B>
अशी आरती ओवाळू गेले असतां, आमचा मीच देह व जगच सत्य असे मानणारा जीव ब्रह्मस्वस्मात एकरूप होऊन गेला, त्या स्वरूपात जीव वेगळा, ब्रह्मस्वरूप वेगळे असा जरासाहि भेदभावाचा पत्ताच राहिला नाही. ॥२॥ 

<B>प्रेमास्तव सगुण दत्त ॥ चालवी नित्य भजनधंदा ॥३॥</B>
केवळ प्रेम भोगण्यासाठी, हा दत्त प्रभू निर्गुणस्वरूप असताना मनुष्य देहधारी सगुणरूप झाला व नित्यभक्तांबरोबर भजन भक्तिचा आनंद भोगू लागला, भोक्ता, भोग्य व भोग असा त्रिपुटीरूप होऊन तो भजन भक्तिचा उद्योग चालवितो. सर्व जग व जगांतील प्राणिमात्र आपआपल्या व्यवहारांत दंग आहेत. हीच भक्ति आपोआप चालली आहे. ॥३॥



आरती नं-२६४६.

<B>टाकुनी अहंकृति ॥ केली सद्‌गुरुआरति ॥धृ॥ </B>
'मीच कर्ता' असा देहाचा अभिमान टाकून मी सद्‌गुरूची आरती केली ॥धृ॥

<B>अंतर्बाह्य भेद गिळूनी ॥ उजळिली निजदीप्ति ॥१॥</B>
अशी आरती केल्यामुळे या देहांत व बाहेर सर्व जगांत नामभेद, रूपभेद व क्रिया भेद, हा भेद नाहीसा होऊन माझ्या हृदयांत अखंड प्रकाशणारी आत्मज्योत प्रकाशित झाली ॥१॥  

<B>द्वैततमाचा भासचि नाहीं ॥ अखंड ही ज्योति ॥२॥</B>
त्यामुळे द्वैतरूपी मायाअंध:काराचा जगरूपी भासच नाही, तर सर्वत्र प्रकाशणारी आत्मज्योतीच आहे, हे ठामपणे कळून चुकले, म्हणजे दोरीवर जसा सर्पभास होतो, तसा हा द्वैतरुपी जगभास ब्रह्मस्वरूपावर खोटाच भासतो, हे अनुभवास आले ॥२॥ 

<B>ब्रह्मात्मैक्यबोधामृतें ॥ दत्तभजनरति ॥३॥</B>
जीव व ब्रह्म एकच आहेत. निराळे नाहीत, अशा सद्गुरूच्या बोधरूपी अमृताचे प्राशन केले असता तो बोध अंतःकरणात पूर्ण उसला. त्यामुळे मला दत्तगुरूच्या भजनाची, भक्तिची आवड उत्पन्न झाली. त्याच्या भजनानंदात मी पूर्ण तल्लीन झालो. ॥३॥



आरती नं-२६४७.

<B>कैसी करूं आरती ॥ वाचामनासी न कळे म्हणुनी उपनिषदें गाती ॥धृ॥ </B>
हे परमात्मस्वरूप सद्‌गुरो, तुझी स्वरूपस्थिती परा, पश्यंती, मध्यमा व वैखरी या चारी वाचांना व मनाला कळत नाही, असे तुझे स्वरूप वाचामनातीत आहे. वेदांचे सार ज्या ग्रंथात आहे, अशी उपनिषदे असे बोलून तुझी नम्रभावाने स्तुती करतात. तर, मी आता तुझ्या अशा अनाकळ स्वरूपाची आरती कशी करू ? ॥धृ॥

<B>स्वयंप्रकाश स्वरूप सदा ॥ नाहीं दिवस राती ॥१॥</B>
सदा प्रकाशस्वरूपच असे तुझे स्वयंसिध्द स्वरूप आहे. त्या ठिकाणी दिवस व रात्र ही नाहीत. कारण ते स्वरूप उदय पावत नाही; व मावळतही नाही, ते अखंड प्रकाशतच असते. ॥१॥  

<B>सच्चिदानंद दीप्ति विश्व ॥ नाहीं भेदप्रतीति ॥२॥</B>
सत्य, ज्ञान व आनंद या तीन लक्षणानी युक्त असे परमात्मस्वरूप आहे. जग हे त्याचा प्रकाश आहे. जसे सोन्याचे अलंकार व सोने हे दोन्ही मिळून एक सोनेच असते, तसेच जग व परमात्मा भिन्न नाहीत, हाच माझा अनुभव आहे. भेदभावाचा अनुभव आम्हास माहित नाही. ॥२॥ 

<B>जीव शिव ज्योति ब्रह्मीं मावळली ॥ दत्तस्वरूपस्थिति ॥३॥</B>
'मीच देह आहे' व हे जग सत्य आहे असे मानणारा जीव व सृष्टी उत्पन्न कर्ता शिव (ईश्वर) हे जीव व ईश्वर ब्रह्मस्वरूपाची प्रतिबिंबे आहेत. तर ह्या जीव शिव रूपी ज्योती ब्रह्मस्वरूपात म्हणजे त्या आत्मज्योतीत मिळून गेल्या. दत्तस्वरूप स्थिती किंवा मूळ ब्रह्मस्वरूपच सर्वत्र ओतप्रोत भरले आहे; असा गुरुकृपे मला अनुभव आला हीच आमची आरती करणे होय. ॥३॥




आरती नं-२६४८.

<B>स्वसंवेद्य सद्‌गुरूसी आरती केली ॥ ज्ञानाज्ञानभ्रांति टाकितां निजशांति मिळली ॥धृ॥ </B>
स्वतःस जाणणारा असा स्वसंवेद्य आत्मा हाच सद्‌गुरू आहे. याची आम्ही आरती केली. ज्ञान व अज्ञान अथवा ब्रह्म व माया हे भिन्न आहेत, असा भेदभ्रम टाकून गेला असतां, आम्हास आत्मशांती मिळाली. ॥धृ॥

<B>तेल न वाती स्वयंप्रकाश ज्योति उजळली ॥ तेजतमाची वार्ता नाहीं वस्तु प्रकाशली ॥१॥</B>
त्यामुळे तेल व वाती रहित अशी स्वतः प्रकाशस्वरूप आत्मज्योत हृदयांत प्रकाशित झाली. प्रकाश व अंधाराची वार्ताच राहिली नाही. कारण सदोदित प्रकाशणारे परब्रह्मस्वरूपच प्रकाशित झाले. ॥१॥  

<B>एकानेक- भाव गिळुनी स्थिति देखियली ॥ दृश्य द्रष्टा दर्शन त्रिपुटी सहज मावळली ॥२॥</B>
एक व अनेक किंवा द्वैत व अद्वैत हा भाव नाहींसा होऊन, एकपणाविरहीत एकच अशी ब्रह्मस्थिती याचा मी प्रत्यक्ष अनुभव घेतला. त्यामुळे हे दिसणारे 'दृष्य' जग व त्यास पहाणारा मी 'द्रष्टा' व पहाण्याचे क्रिया हे 'दर्शन', अशी त्रिपुटी सहजच नाहींसी झाली. स्वरूप हे एकटे एकच त्रिपुटीरहित आहे, हे मला कळले. ॥२॥ 

<B>'नेति नेति' वदुनी वेदवाणि परतली ॥ रमतो दत्त रंगातीत निजरंगमहालीं ॥३॥</B>
"नेतिनेति" म्हणजे ज्याच्या स्वरूपाचा, गुणाचा अगर वैभवाचा आम्हांस पत्ता लागत नाही, असे वेद बोलून, त्या वेदाची वाचा स्वरूपाचा पता न लागल्याने माघारी परतली. हा पंत विषयानंदाच्या पलिकडील ब्रह्मानंदरूपी राजमहालांत आनंदाने रमतो. माझेवर अशी सद्गुरूची पूर्ण कृपा झाली.! ॥३॥




<B> आरती नं-२६४९.

<B>स्वयंप्रकाश सहज स्थिति ॥ हीच आरति ॥धृ॥</B>
स्वतः प्रकाश स्वरूप आत्मा आहे! अशी आत्मस्वरूपाची स्वाभाविक स्थिती अगर सहज स्थिती आहे. हीच खरी आरती आहे. या आरतीत द्वैतभाव नाही, कृत्रिमपणा नाही. आपोआपच आरती होत आहे. ॥धृ॥

<B>गिळुनी सहज उदयास्तासी ॥ उजळली दीप्ति ॥१॥</B>
सूर्य उदय होतो व मावळतो, त्यामुळे दिवस व रात्र भासतात. हे उदय पावणे व मावळणे हे दोन्ही भाव सहज नाहींसे होऊन, अखंड प्रकाशमय आत्मज्योत प्रकाशित झाली आहे. ही ज्योत सदैव प्रकाशतच असते ॥१॥  

<B>सत्यज्ञानानंत-स्वरूपीं ।॥ नाहीं द्वैतस्फूर्ति ॥२॥</B>
सत्यस्वरूप, ज्ञानस्वरूप व ज्याचा अंत लागत नाही, असें अनंत स्वरूप ह्या तीन लक्षणांनी युक्त असे ब्रह्मस्वरूप आहे. या स्वरूपांत अनेक रूपाचे स्फुरण अथवां जगविलास नाही. ते स्वरूप एकटे एकच सर्वत्र व्याप्त आहे. तेथे दुसरे कांहीहि नाही, जगभास खोटाच आहे. ॥२॥ 

<B>अवधूतस्वरूपीं दत्त निमाला ॥ प्रेमाची स्थिति ॥३॥</B>
दत्ताच्या स्वरूपात अथवा ब्रह्मस्वरूपांत हा पंत एकरूपच होऊन गेला त्यामुळे गुरुप्रेम अखंड भोगत राहणे अशी माझी प्रेममय स्थिती झाली आहे. !! ॥३॥




आरती नं-२६५०.

<B>केवीं करूं आरती ॥ आपेंआप उजळली स्वयंज्योति ॥धृ॥ </B>
स्वतः प्रकाशस्वरूप अशी आत्मज्योत आपणहून प्रकाशित झाली, या देहाच्या आंत व बाहेर सर्वत्र घनदाट आत्मप्रकाशच भरला, तर मी आतां सद्‌गुरूची आरती कशी करूं ॥धृ॥

<B>तेल न वाती दीप उजळे ॥ नाहीं दिवसराती ॥१॥</B>
आरती ओवाळण्यास निरांजनीत तेल व वाती ठेवून, आरती लावून, देवाची आरती करतात, पण तेल व वाती नाहीत. असा आत्मदीप अखंड प्रकाशत आहे. त्या ठिकाणी दिवस व रात्र नाहीत. कारण त्या आत्मदीपास उगवणे व मावळणे हे माहीत नाही. तो आत्मदीप सदा प्रकाशमयच आहे. ही सहज आरती आहे. ॥१॥  

<B>पूज्य पूजक भेद बुडाला ॥ सर्वात्मस्थिति ॥२॥</B>
ज्याची पूजा, आरती करावयाची तो देव व पूजा, आरती करणारा पुजारी (भक्त) हा पूज्य पूजक भावच नाहींसा झाला. देव व भक्तांचे ऐक्य झाले. द्वैतभेद निघून गेला. सर्वत्र आत्मस्वरूपच भरले आहे, अशी माझी समरस स्थिती झाली. ॥२॥ 

<B>स्वयंप्रकाश बालमुकुंदगुरु ॥ दत्तपदरति ॥३॥</B>
दत्तावतारी सद्‌गुरू बालमुकुंद हा स्वतः प्रकाशस्वरूप आत्माच आहे. त्याच्या कृपेने मी गुरुस्वरूपी मिळून गेलो. त्या दत्तगुरूच्या चरण सेवेची मला तर फार आवड आहे. त्या सद्‌गुरूचा मला विसर पडत नाही. ॥३॥




आरती नं-२६५१.

<B>ऐसी या अवधूतासी मंगळारती करूं ।॥ वाचामनातीत स्वरूप हृदयीं आम्ही धरूं ॥धृ॥ </B>
परा, पश्यंती, मध्यमा व वैखरी या चार वाचेच्या पलिकडे म्हणजे चार देहाच्या पलिकडील व मनाच्या पलिकडील, जे आपले मूळस्वरूप आहे, ते स्वरूप आम्ही हृदयात साठवून धरू, अशी परमात्मस्वरूप सद्‌गुरू दत्तात्रयास मंगल आरती ओवाळू ॥धृ॥

<B>कर्माकर्म धर्माधर्म मालवुनियां वाती ॥ सद्गुरुकृपें उजळली स्वानुभवदीप्ति ॥१॥</B>
आम्ही 'कर्माकर्माच्या', 'धर्माधर्माच्या', वाती विझवून टाकिल्या, म्हणजे कर्म व अकर्म, धर्म व अधर्म हा भेद आमचा नाहीसा झाला. भेदच अभेदरूप झाला. 'हा देहच मी आहे' असे मानणाऱ्यासच कर्म, धर्म अवश्य आहे. त्याचा आम्हास संपर्क नाही. आत्माच सत्य दृश्यभास खोटाच आहे. असे निश्चयाने ठरल्यावर आम्हास त्याची बाधा होऊ शकत नाही. कारण गुरूच्या कृपेमुळे आत्मानुभवाची स्वयंप्रकाशित ज्योत हृदयी प्रकाशित झाली. ॥१॥  

<B>मिथ्या बंध मोक्ष याची निमाली चिंता ॥ सहजानंद सहज समाधि सहज भोगूं आतां ॥२॥</B>
खोट्या अशा बंध व मोक्ष याची चिंता आम्हास राहिली नाही. आमच्या स्वरूपी हे नाहीत.जीवाने मी या मायापाशात अडकून पडलो आहे, हा मायाबंध मानला, तो निवारण्यासाठी मोक्षाची कल्पना केली. हे बंध मोक्ष मूळचे नव्हेत. बंधच जर नाही; तर मोक्ष कोठून असणार? अज्ञान घालविण्यासाठी हे मानलेले आहेत. हे कल्पितच आहेत. हे जीव बुध्दीस सत्य भासतात. आत्मा नित्य मुक्तच आहे. हे आम्हास कळून चुकले. त्यामुळे आता आम्ही 'निर्विकार, निर्विषय, त्रिपुटीरहित प्रेमसुख भोगणे', हा 'सहजानंद' व सद्‌गुरू अंतःकरणाशी आमच्या अंतःकरणाची झालेली एकरूपता अगर समता ही 'सहज समाधी', अखंड स्वरूपस्थिती आम्ही सहजच भोगत राहूं. ॥२॥ 

<B>प्रेमानंदें अवधूतचरणीं दत्त हा लोळे ॥ सद्‌गुरुभजनीं आपणा विसरुनी अहर्निशीं खेळे ॥३॥</B>
गुरु कृपे सहजावस्था प्राप्त झाल्यामुळे दत्तगुरुच्या पायांवर प्रेमाने व आनंदाने हा पंत लोटांगण घालतो, व स्वतःस म्हणजे देहभावास, जीवपणास विसरून, रात्रंदिवस सद्गुरूच्या भजनात प्रेमाने खेळतो. आनंद लुटतो. ॥३॥




आरती नं-२६५२.

<B>दत्तगुरूसी नित्य आरती भक्तीनें करूं ॥ सच्चिदानंद सद्गुरुसी अंतरीं धरूं ॥धृ॥ </B>
आपण दत्तात्रय गुरूची नेहमी भक्तिभावनेने आरती करीतच राहूं; आणि सत्य, ज्ञान व आनंदस्वरूप अशा परमात्मस्वरूप सद्गुरूस आपल्या अंतःकरणात दृढ धरून ठेवू, त्याचा स्विकार करूं ॥ धृ॥ 

<B>भोगी जन विराग पावुनी योगरत झाले ॥ सांग गुरूसी नयनीं पाहुनी रोग मुक्त झाले ॥१॥</B>
पंचविषयाच्या भोगात रमणारे विषयीजन संसाराची ममता सोडून, त्याची आसक्ति काढून, असा हा 'विराग' प्राप्त करून, मोक्ष प्राप्तीसाठी हटयोग, लययोग, मंत्रयोग वगैरे निरनिराळे योग साधण्यात गर्क होऊन गेले, पण ज्यावेळेस आत्मस्वरूपाची ओळख करून देणारा गुरु प्रत्यक्ष डोळ्यांनी पाहून, त्याची भेट झाली, सहवास घडला, त्याचा बोध ऐकला असतां, त्यावेळेस त्यांचा साधनांचा भ्रम निघून गेला. गुरुकृपे संपूर्णपणे ते ह्या संसाररूपी रोगातून मुक्त झालें. मोक्षाची, त्यांना (अखंडसुखाची) प्राप्ती झाली. गुरुकृपे वाचून जीवाचा उध्दार होत नाही ॥१॥  

<B>भवबाध गेला बोधश्रवणें रोध वृत्तीचा गेला ॥ क्रोध कैंचा काम कैंचा साधक स्थितीला ॥२॥</B>
सद्‌गुरूच्या आत्मप्राप्तीचा उपदेश ऐकल्याने, तो बोध अंतःकरणात ठसून, परमार्थ मार्ग आचरित असताना आमचा संसाराचा होणारा अडथळा निघून गेला आणि मनाच्या वृत्तिचाही अडथळा दूर झाला. मोक्षप्राप्तीसाठी साधना (प्रयत्न) करणाऱ्या साधकास क्रोध येणे, विषयभोगाबद्दल इच्छा उत्पन्न होणे, हे कसे उपयुक्त ठरतील? तर क्रोध व काम (वासना) असतां कामा नये. ॥२॥ 

<B>अंकित गुरूचा शंका नाहीं कलंक मायेचा ॥ राख भवाची झाली तत्क्षणीं चोख बोध गुरूचा ॥३॥</B>
मी गुरूचा खरा अनुग्रहीत शिष्य आहे. मी गुरुचा बोध ऐकल्यामुळे, मला कोणतीच शंका राहिली नाही. मी निःशंक झालो. मायेचा काळिमा (मायामल) निघून गेला. व या खोट्या संसाराची राखरांगोळी होऊन गेली. म्हणजे संसारसंबधीची भीती, काळजी, आसक्ति, ममता ही सर्व निघुन गेली. असा सद्‌गुरूचा मायाभ्रमाचा नाश करणारा चोख बोध आहे. ॥३॥ 

<B>ज्ञानवान हा दीन गुरूचा आन न स्मरतो ॥ घनानंद हा भाव सांडुनी दत्तपदीं रमतो ॥४॥</B>
अहो, अतिनम्रपणे गुरुस शरण आलेला, गुरुकृपे ब्रह्मज्ञानाची प्राप्ति झालेला, हा दीनदास गुरुवांचून दुसरे कशाचेही स्मरण करीत नाही. अखंड आनंद भोगणारा आनंदमय असा हा गुरुपुत्र 'मीच देह आहे', याचे भान टाकून, दत्तगुरूच्या स्वरूपातच सदा रमत असतो. ॥४॥




आरती नं-२६५३.

<B>ओंवाळू आरती ॥ गुरूसी ॥ ओंवाळू आरती ॥धृ॥</B>
आम्ही दत्तात्रय गुरुची आरती ओवाळू. ॥धृ॥

<B>तनुमनधन वाती जाळुनी ॥ भक्ति तेल वरुती ॥१॥ </B>
ती आरती अशी ओवाळू कि, ... शरीर, मन, व संपत्ति ही माझी नाहीत. ती सद्गुरूची आहेत हे जाणून, त्याची आशा धरणार नाही. ह्याच तीन वाती, ह्या वातींवर गुरूची भक्ति हेच तेल त्यावर टाकून, वाती पेटवून, आम्ही गुरूची आरती ओवाळू. म्हणजे शरीर, मन व संपत्ति यांची आशा जाळून, दत्तगुरुची एकनिष्ठ भावनेने भक्ति करू ॥१॥  

<B>स्वयंप्रकाश दीप्ति उजळुनी ॥ हरूं द्वैतभ्रांति ॥२॥</B>
अशी भक्ति करून, स्वतः प्रकाशमय अशी आत्मज्योती हृदयात प्रकाशित करून, परमात्मा एकच असताना अनेक मानणे हा मायाभ्रम नष्ट करून टाकू. अशी 'स्वस्वरूपप्राप्ति' हीच आरती ओवाळू; ही अशी सहज आरती आहे. ॥२॥ 

<B>त्रिपुटीरहित सद्‌गुरुअवधूत ॥ दत्ता प्रेम चित्तीं ॥३॥</B>
ज्ञेय, ज्ञाता, ज्ञान ही त्रिपुटी आहे. अशा अनेक त्रिपुटीने युक्त जग भासते ह्या त्रिपुटीविरहित परमात्मस्वरूप अगर ब्रह्मस्वरूप सद्‌गुरू दत्तात्रय आहे. या दत्तगुरुने दिलेले शुध्द प्रेम या पंताच्या चित्तात सदा स्फुरण पावते. ॥३॥




आरती नं-२६५४.

<B>नाहीं देवभक्तवार्ता कैंची आरती ॥ उदयास्तविरहित झळके परब्रह्मज्योति ॥धृ॥</B>
जसा सूर्य उगवतो व मावळतो, तसे उगवणे व मावळणे या विरहित अखंड प्रकाशमान अशी पखह्म ज्योत सर्वत्र प्रकाशत आहे. त्यावांचून अन्य काहींहि नाही. तर अशा अद्वैत स्वरूपा ठिकाणी देव व त्याची आरती करणारा भक्त हे द्वैत कोठून असणार?अर्थात देव व भक्त याची वार्ताहि तेथे नाही. मग कोण कोणाची कशी आरती ओवाळणार? एकपणांत हे संभवत नाहीं. परब्रह्म ज्योतीच आयती आरती आहे! ॥धृ॥

<B>*बधमोक्ष स्वप्नकथा नव्हे जागृति ॥ अहंइदंभाव जाळितां सर्वात्मस्थिति ॥१॥</B>
झोपेत चांगले अगर वाईट स्वप्न पडते; पण जाग आल्यावर ते तसे काहीच नसते, ते खोटेच ठरते तसे मायारूपी स्वप्नात 'मी मायापाशात अडकून पडलो आहे, आता यातून मी मुक्त कसा होईन ?' असे हे बंधमोक्ष स्वप्नाप्रमाणे खोटेच आहेत. जीवाने स्वरूपाचा विसर पडल्यामुळे हे बंधमोक्ष मानले. आत्मा नित्य मुक्तच आहे. आत्म जागृति झाल्यावर हे खोटेच ठरतात आणि 'अंह' म्हणजे मीच देह आहे व 'इदं' म्हणजे हे दृश्य जग दिसते ते सत्य आहे, असा जीवाचा मायाभ्रम जाळून भस्म केला असता, सर्वत्र आत्मस्वरूपच भरलेले दिसते. ॥१॥  

<B>वाचा खुंटली मन निमालें नाहीं त्रिगुण वाती ॥ आपेंआप रमुनी न रमले सिद्ध खूण गाती ॥२॥</B>
सर्वव्यापक अशा ब्रह्मस्वरूपाचे वर्णन करता करता वाचा स्तब्ध झाली. तिने मौन धारण केले. मन त्या स्वरूपात लय पावले व रजोगुण, तमोगुण व सत्वगुण ह्या त्रिगुण वाती त्या स्वरूपात जळून गेल्या, शिल्लक राहिल्या नाहीत. त्रिगुणातीत शुध्द असे ब्रह्मस्वरूप आहे. त्रिगुण हे मायारूप आहे. ही माया त्या स्वरूपाच्या अंगाची प्रभा आहे. ते परमात्मस्वरूप आपले आपणच सहजपणे एकपणात प्रेम भोगतां आले नाही म्हणून आनंद, प्रेम भोगण्यासाठी एकाचे अनेक होऊन, देव व भक्त रूपाने अगर सत्तास्फूर्ति रूपाने आनंदाने खेळले. जसे सोन्याचे अनेक अलंकार बनविले, तरी सोने मोडत नाही. तसे ते स्वरूप अनेकरूप झाले, तरी त्याचे एकपण मोडत नाही. ते आहे तसेच आहे. ते खेळ खेळून अलिप्त, कर्मे करून अक्रिय, भोग भोगून अभोक्ते आहे. ते कोणातही लिपीत होत नाही. असे स्वरूप आहे. स्वस्वरूपाची प्राप्ति करून जगाकडे आत्मदृष्टीने पहाणारे, समरस स्थितीत राहाणारे सिध्द महात्मे स्वरूपस्थितिची खूण भक्तजनांना अनुभवाने पटवून देतात; व त्या परमात्म्याचे गुणगान करतात. ॥२॥ 

<B>आर्ति संपली आरती केली भोगितां निजशांति ॥ बालावधूत सद्‌गुरुपदीं दत्त निजरति ॥३॥</B>
सद्‌गुरुकृपे आमची सर्व इच्छा समाप्त झाली. आता कोणतीच इच्छा उरली नाही. आत्मशांती भोगत असताना आम्ही सद्गुरूची आरती केली. अखंड स्वस्वरूपात रमणे, हीच आमची आरती करणे आहे. सद्‌गुरू बालमुकुंदाच्या पायी पडून त्याचा चरणलाभ आम्हास झाल्यामुळे, हा पंत सदा आत्मानंदाचा उपभोग घेत असतो! ॥३॥





आरती नं-२६५५.
आरती रे दत्ता मंगलमूर्ति ॥ अंतर्बाह्य सदा झळके अखंड दीप्ति ॥धृ॥</B>
भाग्योदय करून देणाऱ्या अशा हे मंगलमूर्ति दत्तात्रया! या देहांत व बाहेर सर्वत्र जगभर सदा प्रकाशमय अशी तुझी आत्मज्योतच अखंड प्रकाशत असते. हीच तुझी सहज अशी मी आरती ओवाळितो ॥धृ॥

<B>स्वयंप्रकाश सद्‌गुरूसी स्वयंज्योति आरती ॥ ओंवाळितां भानचि नाहीं मावळली स्फूर्ति ॥१॥</B>
स्वतः प्रकाशस्वरूप अशा सद्‌गुरूस स्वतः प्रकाशमय अशा आत्मज्योतीने, अशा एकरूपतेने आरती ओवाळिली असतां, 'मीच देह आहे' असे माझे मीपणाचे भानच नाहीसे झाले व माझी स्फूर्ति स्फुखूप अशा ब्रह्मस्वरूपात लय पावली, ॥१॥  

<B>मंगलरूपा सद्‌गुरु दत्ता नकळे तुझी स्थिति ॥ दर्शनमात्रे भेद बुडाला मिळली निजशांति ॥२॥</B>
हे मंगलस्वरूप दत्ता! तुझी स्वरूप स्थिती मला कळत नाही. परंतु तुझ्या नुसत्या भेटीमुळे माझा नामभेद, रूपभेद, क्रियाभेद, हा सर्व भेदभाव तुझ्या स्वरूपी एकरूप होऊन गेला. भेदच अभेदरूप झाला. त्यामुळे मला आत्मशांती प्राप्त झाली. ॥२॥ 

<B>देवभक्त आयता तूंचि ऐसी सहज गति ॥ मौन लाजला काय मी गाऊं दत्तचरणीं प्रीति ॥३॥</B>
हे परमात्मस्वरूप सद्‌गुरो! तूंच मूळचाच स्वतः सिध्द असा देवभक्त अगर सत्तास्फूर्ति स्वरूप आहेस. म्हणजे जसे गूळ व गुळाची गोडी ही दोन्ही मिळून गूळच असतो. तसा तू देव व भक्त असा एकरूपच आहेस. तुझी अशी 'सहजस्थिती' आहे. अशा तुझ्या स्थितीचे वर्णन करतां करतां, वाचा बंद पडली. वाचेने मौन धारण केले. ते मौनसुध्दा तुझ्या स्वरूपास पाहून लज्जित झाले. असे तुझे स्वरूप मौनाचेहि मौन आहे. तर मी तुझी स्तुती कशी करू? तर आता मी दत्ताच्या चरणी पडून राहिलो आहे. मला त्याच्या चरणसेवेची आवड आहे! ॥३॥




आरती नं-२६५६.

<B>एकोभावें आरति करूं माझ्या बालावधूता ॥ आर्तिचें हरण केलें गुरूनें तत्त्वतां ॥धृ॥ </B>
माझ्या परमार्थस्वरूप अशा बालमुकुंदाची एकनिष्ठ भावनेने म्हणजे सर्वत्र तोच भरला आहे, अन्य कांहीहि नाही, अशा भावनेने आम्ही त्याची भक्ति करू! खरोखर पाहूं गेले असता, त्या सद्‌गुरूने आमच्या सर्व दुःखाचे हरण केले, आमची सर्व दुःखे नष्ट झाली. सर्व पीडा निघून गेली, मी पूर्ण सुखरूप झालो. ॥धृ॥

<B>ज्ञानविज्ञानाच्या उजळुनियां ज्योति ॥ सहज केली आरती ही स्वयंप्रकाश दीप्ति ॥१॥</B>
ब्रह्मज्ञान प्राप्ति व ज्ञानाचा प्रत्यक्ष अनुभव घेणे हे 'विज्ञान' आहे. या ज्ञान व विज्ञानाच्या ज्योती प्रकाशित करून, त्या पलिकडिल 'मी ब्रह्म झालो' हा अनुभवही विसरून, म्हणजे मूळस्वरूप स्थिती अगर सहस्थितीने आम्ही आरती केली. हीच स्वतःच प्रकाशस्वरूप अशी 'आत्मज्योत' आहे. या सहजस्थितीत राहणे, हीच खरी आरती करणे आहे. ॥१॥  

<B>तेल न वाती झळझळ झळके काय वर्णं कांति ॥ वाचामनासी मिठी पडली गुरुदत्ता प्रीति ॥२॥</B>
ही 'आत्मज्योत' तेल व वाती नसलेली, आंतबाहेर सर्वत्र आपोआप सारखी प्रकाशत असते. या देहांत व बाहेर मला आत्मप्रकाशच दिसतो. त्या आत्मतेजाचे मी काय वर्णन करू? त्याचे शब्दाने वर्णन होऊ शकत नाही! परा, पश्यंती, मध्यमा व वैखरी या चार वाचा व मन यांची ऐक्य मिठी पडली. म्हणजे त्यांना स्वरूपाचे वर्णन करता आले नाही. म्हणून तेथून चारी वाचा माघारी परतल्या, त्यांनी मौन धारण केले, मन हे स्वरूपात हरपून गेले. अशी माझी वाचा मनातीत स्वरूपाची ऐक्य मिठी पडली. त्या स्वरूपाशी मी एकरूपच होऊन गेलो. हे दत्तात्रय गुरूच्या माझ्यावरील पुत्रवत प्रेमामुळे घडून आले. त्याची मजवर पूर्ण कृपा झाली. ॥२॥




आरती नं-२६५७.

<B>मंगलारती गुरूची करूं ।॥ भवसागर सहज तरूं ॥धृ॥ </B>
गुरुची शुभदायक अशी मंगल आरती करू! त्यायोगे आम्ही हा दुस्तर संसाररूपी सागर तरून पैलतीराला सहज तरून जाऊ, म्हणजे आम्ही मोक्ष संपादन करून घेऊ! ॥धृ॥

<B>ज्ञानविज्ञान उजळुनी जोती ॥ निवारूं ही माया रती ॥१॥</B>
ब्रह्मज्ञान ही विद्या संपादन करून घेणे; व ब्रह्मस्वरूपाचा प्रत्यक्ष अनुभव घेणे, ह्याच ज्ञान व विज्ञानाच्या ज्योती प्रकाशित करून, आम्ही मायारूपी रात्र ही बाजूला सारून म्हणजे खोटी अशी मायिकता नष्ट करून टाकू, अशी गुरुची आरती करू ॥१॥  

<B>अहंभाव अर्जुनी पायीं ॥ बुडी देऊं स्वरूपडोहीं ॥२॥</B>
'मीच काय तो कर्ता आहे', असा देहाभिमान सद्‌गुरूच्या पायावर अर्पण करून, अगाध अशा आत्मस्वरूपरूपी डोहांत बुडी मारून, त्या स्वरूपासी एकरूपच होऊन जाऊं ॥२॥ 

<B>नित्यानंद समाधि भजनीं ॥ दत्तचरण नित्य ध्यानीं ॥३॥</B>
सद्गुरू दत्ताच्या भजनात रममाण होऊन अखंड ब्रह्मानंद भोगणे, अशी खरी समाधी भोगून, दत्तगुरुच्या चरणांचे (त्याच्या स्वरूपाचे) नित्य चिंतन, स्मरण करीतच राहूं! ॥३॥




आरती नं-२६५८.

<B>गुरूसी आरती केली ॥ आजी निश्चिति जाहली ॥धृ॥</B>
मी गुरूची आरती केली. त्यामुळे मला आज आत्मशांती मिळाली, मी चिंतारहित झालो. ॥धृ॥

<B>परोक्षापरोक्ष वाती ॥ गुरुबोधस्नेहें भिजती ॥ उजळूनी आत्मज्योती ॥ निवारिली द्वैतराती ॥१॥</B>
ती आरती अशी केली की, ब्रह्मस्वरूपाचे ज्ञान (वृत्तिला होणारे ज्ञान) व प्रत्यक्ष ब्रह्मस्वरूपाचा अनुभव घेणे असे 'परोक्षज्ञान' व 'अपरोक्षज्ञान' ह्याच वाती गुरू उपदेशरूपी तेलाने चांगल्या भिजवून, स्वयंप्रकाश अशी आत्मज्योती प्रकाशित करून, भिन्नभाव, निराळेपणाचा भाव असा द्वैतभाव हीच रात्र (मायारात्र) बाजूला सारिली, म्हणजे गुरुजवळ आत्मबोध ऐकून, ते आत्मज्ञान संपादन केले. गुरूकृपे आत्मानुभव घेतला. पुढे 'मी ब्रह्मस्वरूप झालो' हे सुध्दा विसरून जाऊन, त्या स्वरूपाशी एकरूप होऊन गेलो. अनुभव व अनुभव घेणारा हा भाव निघून गेला. त्यामुळे मायारात्र निघून गेली, सर्वत्र आत्मप्रकाशच पसरला. ॥१॥  

<B>नाहीं त्रिपुटी पाहतां ॥ ठाव न देवभक्ता ॥ कैंची भवाची वार्ता ॥ सत्यज्ञानानंद पाहतां ॥२॥</B>
सत्यस्वरूप, ज्ञानस्वरूप व आनंदस्वरूप या तिन्ही लक्षणांनी युक्त असे परमात्मस्वरूप सर्वत्र ओतप्रोत भरले आहे, याचा अनुभव घेतला असतां, द्रष्टा, दृश्य व दर्शन ही त्रिपुटीच नाहींशी झाली. देव व भक्त असा द्वैतभाव, याचा पत्ताच राहिला नाही, सर्व एकाकार झाला! मग, या खोट्या भासमात्र अशा संसाराची गोष्ट कशास राहील? तर सर्व भासमात्र लोपले गेले ॥२॥ 
आरती ओवाळिली ॥ ब्रह्मानंद सुगी जाहली ॥ धन्य ती गुरुमाउली ॥ दत्ता सहज पावली ॥३॥</B>
अशी आम्ही गुरुची आरती ओवाळीली. आम्हास ब्रह्मानंदाचा सुकाळ झाला. आमची ब्रह्मानंदस्थिती ढळत नाही. ती माझी गुरुआई धन्य आहे! ती या पंताला सहज प्रसन्न झाली! तिच्या कृपेने मी अखंड ब्रह्मानंदातच राहतो. ॥३॥




आरती नं-२६५९.
आरती ओवाळू ॥ गुरूसी ॥ आरती ओवाळू ॥धृ॥ </B>
आम्ही गुरुस आरती ओवाळू, नेहमी गुरुची आरती करितच राहूं ॥ धृ॥ 

<B>तनु मन धन अर्जुनी पायीं ॥ निजानंदें खेळू ॥१॥</B>
'तनु अर्पण कर' म्हणजे देहाची अशा सोड. 'मन अर्पण कर' म्हणजे मनी विकल्प धरूं नकोस. स्मरण राख व निश्चित रहा. 'धन अर्पण कर' म्हणजे धन मिळवावे ही अशा सोड. अशाप्रकारे आम्ही शरीर मन व संपत्ति गुरूच्या पायी अर्पण करून ब्रह्मानंदाने मस्त होऊन खेळू. मौज करू. ॥१॥  

<B>प्रपंच हा परमार्थ करुनी ॥ परब्रह्मीं मिळू ॥२॥</B>
आपण नित्य करीत असलेला संसार, अगर या जीवाचा व्यवहार हाच परमार्थ (मोक्षप्राप्तिचा पुरुषार्थ) आहे, संसार व परमार्थ भिन्न नाहीत. संसार हाच परमार्थ एकरूप करून टाकू. म्हणजे संसारातील जी जी कर्मे आपण नित्य करतो, ती कर्मे सद्‌गुरू देवाची सेवाच आहे, असे समजून करीत राहणे. देवाची आपण भावनेने भक्ति करतो, पूजा करतो, पुजेचे साहित्य आणतो, फुले तोडून आणतो, ती देवास भावनेने वाहतो, ही कर्मे करतो. तसेच संसारातील उद्योग धंदा, नोकरी, मुलांचे शिक्षण, आजारपण, स्वयंपाक करणे आदरतिथ्य वगैरे कामे ही देवाची सेवाच आहे, असे समजून करणे, संसारातील कामाचा संबंध देवाच्या भक्तिशी जोडणे. आपणास देवाने कुटुंबाची सेवा करण्यासाठी नेमले आहे, अशी भावना मनात बाळगणे. परमात्मा एकच असून तो सर्वत्र अनेक रूपाने प्रेम आनंद भोगण्यासाठी नटला आहे, तर हा संसार त्याहून भिन्न कसा असू शकेल? अर्थात नाही, अशी भावना असावी. असे जर प्रपंचाचे परमार्थात रूपांतर केले, तर प्रपंच हाच परमार्थ होऊन जातो. संसार वेगळा परमार्थ निराळा हा भेद निघून जातो. अशाप्रकारे आम्ही वागून प्रपंच हाच परमार्थ करून, पूर्ण अद्वय असे आत्मस्वरूप हेच पब्रह्मस्वरूप आहे, त्यांत आम्ही एकरूप होऊन जाऊ ॥२॥ 

<B>ब्रह्मानंदें मस्त होउनी ॥ दत्तद्वारीं लोळू ॥३॥</B>
अखंड आत्मानंदानें धुंद होऊन, सद्‌गुरू दत्ताच्या अंगणात प्रेमाने लोटांगण घालू हीच आमची आरती करणे आहे. ॥३॥




आरती नं-२६६०.

<B>सहज स्थितीची आरती दत्ता नित्य आम्ही करूं ।॥द्वैतवात ही जाळुनी सहज अद्वैतीं भरूं ॥धृ॥ </B>
मूळची अखंड ब्रह्मस्थिती की, जेथे आपले मन, देह व जगाचे भान हरपून जाते, तेथे नित्य रममाण होणे अशा सहजस्थितीत राहून, आम्ही नित्य दत्तगुरूची आरती करीत राहू आणि अनेक नामरूपात्मक मायाभास हीच द्वैतवात जाळून सहज ब्रह्मस्वरूपात एकरूप होऊन जाऊ ॥ धृ॥ 

<B>अनुभवताटीं स्वयंज्योती सहज ओवाळू ॥ जीवन्मुक्ति भोगुनी सहज गुरुपदीं लोळू ॥१॥</B>
आत्मस्वरूपाचा अनुभव घेणे, हेच आरती ओवाळण्याचे ताट. या ताटात स्वतः प्रकाशमय अशी आत्मज्योती ठेवून, सद्गुरूची सहज स्थितीने आम्ही आरती ओवाळू आणि सकळांचे विस्मरण याचा अनुभव जागृत अवस्थेत घेणे, अशी जीवन्मुक्त दशा, हिचा सहज उपभोग घेऊन, आम्ही गुरूच्या पायांवर लोटांगण घालू ॥१॥ 

<B>वासनात्रय खंडुनी समूळ निर्वासन होऊं ।॥ प्रारब्धास्तव देह धरूनी सद्गुरुगुण गाऊं ॥२॥</B>
'लोकवासना' जगांत आपली कीर्ती राहावी, मानमरातब मिळावा, अशी इच्छा बाळगणे, 'देहवासना' या शरीर संबधीच्या पंचविषय वासनेची तृप्ति होण्यासाठी अनेक इच्छा मनात बाळगणे व 'शास्त्रवासना' शास्त्राच्या अभ्यासाची इच्छा, त्यापासून विद्वत्तेच्या नाव लौकिकाची, द्रव्य प्राप्तीची इच्छा मनात बाळगणे अशा या मुख्य तीन वासना आहेत. त्या मुळासकट नाहीशा करून, आम्ही सर्ववासनारहित होऊ. तसेच एका देहाच्या भोगवट्यास 'संचितापैकी' जे कर्म येते, ते प्रारब्ध होय, या प्रारब्धाचे सुखदुःख भोग देहास भोगावे लागतात ते देह भोगेल, आत्म्याचा या देहासी कांही संबध नाही. प्रारब्धामुळे देह धारण झालाच आहे, तर आम्ही सद्‌गुरूचे गुणगान करू, त्याची स्तुती करू. या देहाचा सदुपयोग करू. ॥२॥ 

<B>ब्रह्मानंद भोगुनी आम्ही देऊं जनासी ॥ कैवल्य हें उघड दाबूं दत्तप्रेमरसीं ॥३॥</B>
आम्ही स्वतः ब्रह्मानंदाचा उपभोग घेऊन, तो ब्रह्मानंदाचा अनुभव जनासहि देऊ आणि दत्तगुरुने दिलेल्या शुध्द प्रेमरूपी रसाची गोडी चाखून, स्वस्वरूपाची अखंड भेट हेच कैवल्य अगर मोक्ष हे जनांना, भक्तांना प्रत्यक्ष अगदी उघड करून दाखवू, त्यांना याचा अनुभव देऊ, ही आमची सहजावस्था (पूर्ण स्थिती) आहे. हीच आमची गुरुसी आरती ओवाळणे होय! ॥३॥




आरती नं-२६६१.

<B>अहंभाव गिळुनी आम्ही ॥ आरती केली ॥धृ॥ 

<B>आम्ही आज 'मी कर्ता' ही भावना, हा देहाभिमान गुरुकृपें नाहीसा करून, निरभिमान स्थितींत सद्‌गुरूंची प्रेमाने आरती केली! ॥धृ॥

<B>स्वसंवेद्य स्वानुभव ॥ दीप्ति उजळली ॥१॥</B>
स्वतःस स्वतःच जाणणारा असा शुद्ध आत्मा याचा मी स्वतः अनुभव घेऊन, ती आत्मज्योति माझ्या हृदयांत प्रकाशित झाली! ॥१॥  

<B>विश्वचि नाहीं ब्रह्मचि विलसे ॥ भिन्न मायाभूली ॥२॥</B>
त्यामुळे जग नाहीच, सर्वत्र आत्माच खेळत आहे; असा प्रत्यय आला. भिन्न रूपाने भासणारा मायाभ्रम; अथवा द्वैतभ्रम राहिला नाही. ॥२॥ 

<B>बालमुकुंद पाहुनी सर्व ॥ दत्तभजनभूली ॥३॥</B>
परमात्मा स्वरूप बालमुकुंद गुरूच या देहाच्या आत व बाहेर दृश्य जगांत सर्वत्र भरला आहे, याचा अनुभव घेऊन, या समरस स्थितींत, दत्तात्रय गुरूच्या भजन भक्तीच्या सुखास मी प्रेमाने मोहित झालो आहे! त्यामुळे मला माझा विसर पडला! ॥३॥ (अशी आरती केली.)




आरती नं-२६६२.

<B>नित्य मंगल सद्‌गुरूसी मंगलारति ॥ करितां भवामंगल गेलें वरिली निजशांति ॥ नित्यमंगल० ॥धृ॥</B>
अखंड शुभदायक अशा शुद्ध सद्गुरूशी आम्ही शुभदायक, मंगलमय अशी आरती केली असता, आमचे अपवित्र असे खोटे संसाराचे अशुभ (मायाजाल) निघून गेले. आम्ही आत्माशांतीचा स्वीकार केला. आमची शांती कधीही ढळत नाही. ॥धृ.॥ 

<B>सत्यज्ञानानंत ब्रह्म सद्गुरुस्थिति ॥ ऐक्यभावें ओवाळिली नित्य आत्मज्योति ॥१॥</B>
सत्यस्वरूप, ज्ञानस्वरूप व ज्याचा शोध लावितां येत नाही असे अमर्याद स्वरूप म्हणजे या तिन्ही लक्षणांनी युक्त असे ब्रह्मस्वरूप आहे. हीच सद्‌गुरूची ब्रह्म स्थिती आहे.! अद्वैत (ब्रह्म) भावनेने आम्ही, आत्मज्योति नित्य प्रकाशते हीच नित्य सद्‌गुरूस आरती ओवाळिली. ॥१॥  

<B>ओवाळितां आर्ति गेली द्वैताची भ्रांति ॥ सद्‌गुरु शिष्य ऐक्यरूपें उजळे स्वयंज्योति ॥२॥</B>
अशी आरती सहज ओवाळिली असताना, आमची संसाराची दुःख, पीडा, व्यथा व दुजेपणाचा मायाभ्रम निघून गेला! त्यामुळे सद्‌गुरू व शिष्य हे अभेदरूपच आहेत, अशा अभेदरूपाने स्वतः अखंड, प्रकाशमय अशी स्वयंज्योती (आत्मज्योति) अखंड प्रकाश असते. ॥२॥ 

<B>वाचामनासी देउनी रजा केली आरति ॥ दत्तावधूत सदा डुलतो उन्मनीस्थिति ॥३॥</B>
आम्ही परा, पश्यंती, मध्यमा व वैखरी या चारी वाचेस व मनास सुटी देऊन, मौन अशा ब्रह्मस्थितींत सद्‌गुरूची आरती केली! माझा परमात्मा स्वरूप असा सद्‌गुरू बालमुकुंद हा स्थूल, सूक्ष्म, कारण व महाकारण या चारी देहाच्या पलीकडील पाचव्या अवस्थेत मन मूळस्वरूपीं (ब्रह्मस्वरूपांत) लय पावते. त्यावेळेस जगाचे देहाचे भान राहात नाही. अशा उन्मनी अवस्थेत, तो सद्‌गुरू परमात्मा प्रेम, आनंद भोगण्यासाठी एकाचा अनेक होऊन, उन्मनींत धुंद होऊन शुद्ध प्रेमरसाची गोडी चाखून, प्रेमाने गुंग होऊन सर्वत्र डोलत आहे. ॥३॥




आरती नं-२६६३.

<B>द्वैताद्वैतभाव जाळुनी आरती केली ॥ कर्तृत्वाची भ्रांति सांडुनी उन्मनी भोगियली ॥धृ॥ </B>
द्वैत व अद्वैत असा भेदभाव जाळून, नष्ट करून, परमात्मस्वरूप अशा सद्‌गुरूची आम्ही आरती केली! आणि मी कर्ता असा देहाभिमानाचा खोटा मायाभ्रम टाकून उन्मनी स्थितीचा उपभोग घेतला! म्हणजे चारी देहभाव विसरून असणे, अशा मूळ स्वरूपांत मी रमलो! ॥ धृ. ॥ 

<B>अनुभवताटीं स्वयंज्योति सहज ओंवाळिली ॥ ओंवाळितां न दिसे कोठें एकचि गुरुमाउली ॥१॥</B>
आत्मानुभवरूपी तबकांत स्वतः प्रकाशमय अशी नित्य असणाऱ्या आत्मज्योतिनें उन्मनीच्या पलीकडील सहजावस्था, या सहज स्थितीत आम्ही गुरूची आरती ओवाळिली! परंतु ओवाळीत असताना सद्‌गुरू माउली कोठे दिसली नाही. ती गुरुमाऊली सर्वत्र एकरूपच होऊन गेली. ॥१॥  

<B>आर्ति नाहीं आरती कैंची सहज क्रिया घडली ॥ घडली म्हणतां नाहीं घडली सहज वाणी वदली ॥२॥</B>
आम्हांला आता गुरुकृपें कोणतीच दुःख, पीडा राहिली नाही; आम्ही आत्मसुखी झालो! तर आता आरती कशी करावी ? काही कर्तव्य उरले नाही. परंतु आरती करण्याची सहज स्थिती क्रिया घडली. म्हणजेच, 'कर्तत्वाभिमान रहित होण्याची अथवा मरून उरण्याची जी ज्ञानी भक्तांची स्थिती ती सहजावस्था.' या अवस्थेत, करून अकर्ता अशी क्रिया घडली! परंतु ही आरती करण्याची क्रिया घडली असे म्हणावे तर, क्रिया मुळीच घडली नाही. म्हणजे मी सर्व करून अकर्ताच आहे. हे बोलणेही स्वरूपा ठिकाणी सहन होत नाही. पण अशा सहज स्थितींत आम्ही सहज बोललो ॥२॥ 

<B>दीन दत्त लोळतो सदा अवधूतपाउलीं ॥ सहजानंदें सहज प्रेमें सहज भजन केली ॥३॥</B>
अतिनम्र गुरूस शरण गेलेला असा हा पंत नित्य दत्तात्रय गुरूच्या पायांवर लोटांगण घालतो आणि 'निर्विकार, निर्विषय, त्रिपुटी रहित सद्‌गुरू प्रेम सुख भोगणे.' या सहजानंदाने, सहज प्रेमाने सहज स्थितीत सद्‌गुरू भजनाची क्रिया खेळलो.॥३॥



आरती नं-२६६४.

<B>दत्त स्वयंज्योति ॥ केली निरभिमानें आरती ॥धृ॥ </B>
स्वतः प्रकाशमय अशी आत्मज्योति हाच दत्तगुरु आहे. त्याची मी देहाभिमान रहित स्थितीने आरती केली ॥ धृ. ॥ 

<B>चित्सूर्या ओवाळितां ॥ नुरली जीववाती ॥१॥</B>
त्या ज्ञानघन अशा आत्मसूर्यास मी ओवाळिलें असता माझी जीववाती म्हणजे 'मीच देह आहे व हे जग सत्य आहे.' असे मानणारा हा जीव, हीच निरांजनात पेटविण्याची वात आहे. ती जीवरूपी वात जळून शिल्लक उरली नाही म्हणजे माझी जीवदशा नाहीशीच झाली. ॥१॥  

<B>स्वयंप्रकाश अद्वैत स्थिति ॥ नाहीं दुजी भ्रांती ॥२॥</B>
स्वतः प्रकाशमय अशी सर्वत्र ब्रह्म निराळे अशा दुजेपणाचा मायाभ्रम राहिला नाही. ॥२॥ 

<B>आत्मब्रह्म झळके सदा ॥ दत्ता प्रेमार्ती ॥३॥</B>
जीवात्माच ब्रह्म आहे. जीव व ब्रह्म निराळे नाहीत. अशी माझी ब्रह्मात्मैक्य स्थिती नित्य प्रकाशत असते. अशा ऐक्य स्थितीत या पंताला गुरुप्रेम भोगण्याची आर्तता वाटते.॥३॥




आरती नं-२६६५.

<B>आर्ति नाहीं आरती कैंची ॥ जय सद्‌गुरुराया ॥धृ॥ </B>
सद्गुरुराया, श्री बालमुकुंदा! तुझा जयजयकार असो! तू मला या संसारातील दुःख, पीडा, त्रास यांचे निरसन केले! मला आत्मसुखी केले; ॥धृ. ॥ 

<B>सर्व ब्रह्म मंगळारती ॥ केली तुझ्या पाया ॥१॥ </B>
तुझ्या कृपें सर्वत्र ब्रह्मरूपच आहे, त्या वाचून दुसरे काहीच नाही. अशी मंगलप्रद, शुभदायक शुद्ध आरती मी तुझ्या पायांपाशी केली. ॥१॥  

<B>मीतूंविरहित स्थिति साची ॥ नाहीं ठाव गाया ॥२॥</B>
'मी तू विरहित स्थितीच खरी आत्मस्थिती आहे. म्हणजे 'मी आहे म्हणून तू ची कल्पना, मी (मी पणा) नाहीसा झाल्यावर तू राहत नाही.' अशी 'मी तू पणा विरहित शुद्ध, एकपणाविरहित एकच, अशी आत्मस्थिति तू मला प्राप्त करून दिलीस. त्यामुळे तुझी स्तुती करण्यास स्थानच शिल्लक उरले नाही.' ॥२॥ 

<B>बालमुकुंद सत्य सद्गुरु ॥ दत्त स्मरतो पाया ॥३॥</B>
माझा सद्गुरू बालमुकुंद हा खरोखर ब्रह्मस्वरूपच आहे! आता हा पंत गुरुचरणाचे स्मरण, ध्यान करीत असतो. हीच माझी आरती करणे होय! ॥३॥




आरती नं-२६६६.

<B>ज्योतिस्वरूप गुरु ज्योतिस्वरूप शिष्य ॥ आरती केवीं आतां ॥धृ॥</B>
आत बाहेर सर्वत्र स्वयंप्रकाश स्वरूप, वा आत्मज्योतिस्वरूप हाच गुरु आहे व शिष्य हे असाच ज्योतिस्वरूप आहे म्हणजे गुरु व शिष्य एकरूपच आहेत. अशी माझी समरस स्थिती झाली आहे. तर, मी आता गुरूची कशी आरती करू ? ॥धृ॥

<B>स्वयंप्रकाश उदयास्त नाहीं ॥ ठाव न कर्ता ॥१॥</B>
स्वतः प्रकाशमय आत्मस्वरूप किंवा अखंड प्रकाशत असणारा आत्मा हाच सूर्य यास उगवणे व मावळणे नाहीत. तो सदा प्रकाशतच असतो. त्याचा तो एकटा एकच सर्वत्र भरला आहे. म्हणून तेथे कर्तेपणाचा पत्ताच नाही. ॥१॥  

<B>नाहीं त्रिपुटी समरस सर्व ॥ एक विलसे सत्ता ॥२॥</B>
त्या स्वरूपा ठिकाणी 'कर्ता-कर्म-क्रिया' अशी त्रिपुटीच नाही. ऐक्यरूपाने आकाशाप्रमाणे ते स्वरूप सर्वत्र व्यापलेले आहे. एकटी एकच सत्ता सर्वत्र खेळत आहे. म्हणजे 'शक्ती ज्याच्या इच्छेने, ज्याच्या स्फूर्तीने भासते, खेळते व लय पावते ती सत्ता.' सर्व आत बाहेर प्रकाशत आहे. ॥२॥

<B>जाणुनी अवधूतचरर्णी लोळे ॥ हीच समाधि दत्ता ॥३॥</B>
याचा अनुभव घेऊन, मी दत्तगुरूच्या पायांवर लोटांगण घालितो. हीच माझी समाधी होय. म्हणजे आत्मस्वरूपी ऐक्यत्व पावणे. अशी अखंड समाधी या पंताला लागलेली असते. ॥३॥




आरती नं-२६६७.

<B>दत्तावधूत एकचि दिसती ॥ केवीं करूं आरति ॥धृ॥</B>
मी (हा पंत) व दत्तात्रय गुरू हे मला एकरूपच दिसतात. गुरुकृपे दत्तात्रय निराळा, मी निराळा असा भेद माझ्या ठायी राहिला नाही. तर मग आता मी अशा ऐक्य स्थितीत दत्तगुरूची आरती कशी करू ? ॥ धृ ॥ 

<B>कर्माकर्म धर्माधर्म ॥ मावळल्या वाती ॥१॥</B>
अशी अद्वैत स्थिती प्राप्त झाल्यामुळे शास्त्रविरहित कर्म करणे व निषिद्ध कर्म टाकणे; असे हे कर्माकर्म आणि वैदिक धर्माचरण करणे, सत्कृत्य करणे हा धर्म व धर्मबाह्य आचरण करणे, पापाचरण करणे हा अधर्म. असे कर्माकर्म, धर्माधर्म ह्याच निरांजनातील वाती जळून विझल्या गेल्या. ॥१॥  

<B>ज्ञानाज्ञान मिळुनी भ्रांति ॥ झळके आत्मदीप्ति ॥२॥</B>
त्याचप्रमाणे ज्ञान म्हणजे ब्रह्मज्ञान (वृत्तीला होणारे ज्ञान) व अज्ञान म्हणजे ब्रह्मज्ञान नसणे, बोधाचा अभाव असणे जीवदशा असणे. असे हे ज्ञान व अज्ञान हा मायाभ्रम नाहीसा करून ज्ञान व अज्ञान या पलीकडील शुद्ध ज्ञान स्वरूप किंवा आत्मप्रकाशाची ज्योती आत बाहेर सर्वत्र प्रकाशत असते, असा प्रत्यय आला. ॥२॥ 

<B>नाहीं समाधि उत्थान कैचें ।॥ दत्तभजनप्रीति ॥३॥</B>
हटयोग मार्गाने प्राणायाम करून, वायू ऊर्ध्व करून, षट्चक्र भेदन करून डोक्याच्या कवटीतील आकाशात (ब्रह्मांडात) प्रकाशमय स्वरूपा ठिकाणी स्थित राहून, समाधी लावणे व नंतर ही समाधी खाली उतरणे; उत्थान पावणे; पुन्हा विषयाकार होणे. हा समाधी व उत्थान बुद्धीचा धर्म आहे. मला समाधीच नाही तर, उत्थान कसे असू शकेल ? मी स्वरूपी समरस झाल्याने अखंड स्वरूप स्थितीच राहते त्यामुळे आमच्या ठायी समाधी, उत्थानाचा प्रश्न उद्भवत नाही. ॥३॥




आरती नं-२६६८.
आरती सद्‌गुरुची ॥ नित्य ॥ आरती सद्गुरूची ॥धृ॥ </B>
आत्मा हाच सद्‌गुरू आहे. अशा सद्गुरूची मी नित्य आरती केली ॥ धृ.॥ 

<B>जीवशिवस्नेहें उजळली नित्य ॥ असिपदवाती ॥१॥</B>
ती अशी की, मीच देह आहे, असे मानणारा जीव व सृष्टीचा नियंता शिव (ईश्वर) आहे. ह्या जीवा शिवाचे ऐक्य, स्नेहभाव, अशा स्नेहभावनेने 'असिपदवाती' नित्य सर्वत्र प्रकाशित झाली! ब्रह्म व जीव ऐक्यरूप आहेत. हीच 'असिपदवात'. ही आत्मज्योति अखंड प्रकाशित झाली. ॥१॥  

<B>स्वानुभव दिनमणी उगवतां ॥ जळल्या शब्दवाती ॥२॥</B>
जीव शिव हा भेद नष्ट झाल्यामुळे माझ्या हृदयांत आत्मानुभवरूपी सूर्य उगवला असता, शब्दरूपी वाती जळून गेल्या.म्हणजे शब्दातीत, वाचा मनातीत अशी निःशब्द वस्तू, ब्रह्मस्वरूप याची मला प्राप्ती झाली. ॥२॥ 

<B>सहजानंदें सहज विनोदें ।॥ दत्तभजनरती ॥३॥</B>
आता निर्विकार, निर्विषय, त्रिपुटीरहित सद्‌गुरू प्रेमसुख भोगणे, अशा सहजानंदाने, सहज स्थितीत, गमतीने हसत, खेळत, मौज करीत, दत्तात्रय गुरूच्या भजन भक्तीच्या आवडीने त्यात मी तल्लीन होऊन, गुरुभक्ती प्रेमसुख सोहळा भोगितो. ॥३॥




आरती नं-२६६९.

<B>स्वानुभवदीप्ति ॥ सिद्ध सद्गुरुआरती ॥धृ॥ </B>
माझा स्वतःचा अनुभव अगर आत्मानुभवरूपी प्रकाश. ज्योती (आत्मज्योति) हीच स्वतः सिद्ध असलेली, प्राप्त असलेली, मूळची स्वरूप स्थिती असणे, हीच सद्‌गुरूची आरती करणे होय. ॥ धृ. ॥ 

<B>सत्यज्ञानानंत ब्रह्म ॥ सहज विश्वस्थिति ॥१॥</B>
सत्यस्वरूप, ज्ञानस्वरूप, अनंत, अमर्याद स्वरूप की, ज्याचा शोध लाविता येत नाही, अशा तिन्ही लक्षणांनी युक्त असे सर्वव्यापक स्वरूप आहे. तशीच स्वाभाविक स्थिती या जगाची आहे. या जगात जड व चेतन सूक्ष्म कणापासून ते अखिल ब्रह्मांडात सत्य, ज्ञान व अनंत ही लक्षणे निरखून पाहिली असता तुम्हांस अनुभवास येईल की, ही लक्षणे सर्वत्रच ओतप्रोत भरलेली आहेत. म्हणजे हे जग ही ब्रह्मस्वरूपच आहे ॥१॥  

<B>ज्ञानाज्ञान नसती स्वरूपीं ॥ उजळे स्वयंज्योति ॥२॥</B>
तसेच ब्रह्मप्राप्तीचे ज्ञान, व अज्ञान म्हणजे... आपले स्वरूप विसरून देहीं जे मीपणाचे स्फुरण उरते तेच दृढ अज्ञान आहे. असे हे ज्ञान व अज्ञान आत्मस्वरूपा ठिकाणी नाहीत. ॥२॥ 

<B>अंतर्बाह्य स्वरूप झळके ॥ दत्ता निजशांति ॥३॥</B>
या देहांत व बाहेर दृश्य जगांत सर्वत्र ते आत्मस्वरूपच प्रकाशत आहे. हे गुरुकृपे जाणून, या पंताला आत्मशांति मिळाली. (स्वस्वरूप प्राप्तीचे समाधान लाभले.) ॥३॥




आरती नं-२६७०.

<B>सदा मौनस्थिति ॥ हीच सद्‌गुरूची आरती ॥धृ॥ </B>
माझी सदा मौन स्थितीच असते! म्हणजे शब्दातीत अथवा वाचा मनातीत आत्मस्वरूप स्थिती नित्य राहते. ती ढळत नाही. हीच आमची सद्गुरूची आरती करणे होय. ॥धृ. ॥ 

<B>येणें नाहीं जाणें नाहीं ॥ सहज ही स्थिति ॥१॥</B>
आकाश जसे सर्वत्र व्यापलेले असते. ते कोठे जात नाही व येत नाही, तसे स्वस्वरूपाने आम्ही सर्वत्र व्याप्त असल्याने आम्हांस कोठे जाणे नाही व कोठून येणे घडत नाही. आम्ही सर्वत्रच असतो. अशी मूळची स्वाभाविक, प्राप्त असलेली स्वरूपस्थिती आहे. ॥१॥  

<B>नाहीं जीव शिव तो कैंचा ॥ अखंड ब्रह्मस्थिति ॥२॥</B>
मीच देह व जग सत्य आहे, असे मानणारा हा जीव नाहीच. म्हणजे ही जीवदशा राहिली नाही. तर मग, सृष्टिनियंता ईश्वर (शिव) आहे, ही भावना कशी असू शकेल? तर नाही. स्वरूपा ठिकाणी जीव, शिव नाहीतच. सर्वत्र, सर्वव्यापक, असे आत्मस्वरूपच; अशी आत्मस्थितीच नित्य आहे. आत्मा सर्वत्र ओतप्रोत भरला आहे. त्यावाचून दुसरे काहीच नाही. ॥२॥

<B>दत्तावधूत बालमुकुंद ॥ सदा भजनरति ॥३॥</B>
सर्व रंग रहित असा दत्तावतारी माझा सद्‌गुरू बालमुकुंद आहे. त्या सद्गुरूच्या भजन-भक्तीचा मी नित्य उपभोग घेऊन, शुद्ध प्रेमरसाची गोडी चाखतो. ॥३॥




आरती नं-२६७१.

<B>उठली लहरी आनंदाची ॥ भजनलीला बालमुकुंदाची ॥धृ॥</B>
मूळ अधिष्ठानापासून माझ्या हृदयांत ब्रह्मानंदाची लहरी स्फुरण पावली. त्यामुळे सद्गुरू बालमुकुंदाची स्तुती स्तोत्रे गाऊन भजन क्रीडा प्रेमरंगाने रंगून गेली ॥ धृ. ॥ 

<B>शिष्यगुरूचा भेदचि नुरला ॥ ब्रह्मात्मैक्य अनुभव साची ॥१॥</B>
अशा सद्‌गुरूच्या भजन भक्तीमुळे शिष्य निराळा, गुरु निराळा असा भेदच शिल्लक उरला नाही. तर जीवात्मा व परमात्मा यांचे ऐक्य झाले! अशा समरस स्थितीचा खरा अनुभव मला आला ॥१॥ 

<B>आहे तें सारुनी नाहीं तें देखिलें ॥ आहेनाहींची स्थिति कैंची ॥२॥</B>
जे डोळ्याने भासमात्र द्वैत रूपाने जग दिसते, असे हे मायारूप बाजूला सारून, जे डोळ्याने दिसत नाही असे अदृश्य आत्मस्वरूप मी पाहिले. याचा अनुभव आला. त्यामुळे आता आहे नाहीची स्थिती कशास राहील? तर ही दोन्ही नाहीशीच झाली. याचे तात्पर्य असे की, जे दृश्य दिसते ते मायारूप राहिले नाही. हा मायाभ्रम निघून गेला. ॥२॥ 

<B>मौनचि आरती बालमुकुंदा ॥ दत्ता सहज प्रेमरुची ॥३॥</B>
आता मी मौन स्थितीत म्हणजे....बवाचा मनातीत केवळ आत्मस्वरूप स्थिती सद्‌गुरू बालमुकुंदाची भजनानंदात आरती केली! त्यामुळे या पंताच्या हृदयांत आपोआपच प्रेम दाटून येते! मी नित्य गुरुप्रेमरसाची गोडी चाखतो ॥३॥




आरती नं-२६७२.

<B>मजवाचुनी आणिक न दिसे ॥ आरती कोणा ओवाळू ॥धृ॥ </B>
माझ्या स्वरूपावाचून आणखी दुसरे असे मला काहीही दिस नाही. स्वस्वरूपाने आत बाहेर सर्वत्र माझा मीच ओतप्रोत भरलेला आहे. तर अशा एकपणांत निराळेपणाने मी कोणास आरती ओवाळू ॥ धृ.॥ 

<B>स्फूर्तिताटीं ज्ञानविज्ञान ॥ ज्योति पाजळू ॥१॥</B>
माझ्या अंतःकरणांत स्वरूपापासून उठलेले स्फुरण, अशा स्फूर्तीरूपी ताटात ब्रह्मस्वरूपाची विद्या प्राप्त करणे असे हे ज्ञान व ब्रह्मानुभव घेणे असे हे विज्ञान, अशा ज्ञान व विज्ञानाच्या दोन्ही वाती आम्ही प्रकाशित करु ॥१॥  

<B>तेल न वाती ज्योति झळके ॥ नाहीं काळवेळू ॥२॥</B>
आणि या तेल वरहित अशी अखंड आत्मज्योति माझ्या हृदयी प्रकाशत असते. त्या ज्योतीला ती किती वेळ जळेल, असा काळ वेळ तेथे नाही. ती आत्मज्योति नित्यच प्रकाशत असते. हीच आरती करणे होय ॥२॥ 

<B>दत्तावधूत धन्य सद्‌गुरु ॥ नित्य भजनीं कवळू ॥३॥</B>
माझा सद्‌गुरू बालमुकुंद खरोखर धन्य आहे! त्याच्या कृपेने मी स्वरूपी समरस झालो. आता मी नित्य त्या सद्गुरूच्या भजन भक्तीत रंगून, सद्‌गुरूस प्रेमाने आळवीत असतो. ॥३॥




आरती नं-२६७३.

<B>सर्वांठायीं माझा मीचि ॥ आरती कवणा करूं ॥धृ॥</B>
स्वस्वरूपाने माझा मीच एकटा आत बाहेर असा सर्वत्र भरलेला आहे. माझ्यावाचून अन्य कोणीच नाही. तर आता मी कोणाची आरती करू? एकपणाविरहित एकच असणे अशी स्वरूप स्थिती असणे हीच खरी आरती करणे होय. ॥धृ॥

<B>तेल वर्ती ज्योति मीचि ॥ दिननिशीं भेद वारूं ॥१॥</B>
सर्वत्र मीच व्यापक असल्याने तेल, त्या तेलात भिजविलेल्या वाती व त्या वातीस अग्नी लावून पेटविलेली ज्योत. हे सर्व मीच झालो आहे. जसे सूर्य उगवला असता, त्याला दिवस म्हणतात व सूर्य मावळला की त्याला रात्र म्हणतात. हा दिवस व रात्रीचा भेद सूर्याला ठाऊक नसतो. तो सूर्य सतत प्रकाशतच असतो. तसे माया व ब्रह्म हा भेद आम्ही नाहीसा करून टाकिला. आत्मसूर्य हृदयी अखंड प्रकाशित झाला आहे. त्याची प्रभा सर्वत्र फाकली आहे. ॥१॥  

<B>देव भक्त भक्ति मीचि ॥ कवण्या ठायीं भरूं ॥२॥</B>
देव व त्याचा भक्त आणि त्या भक्ताची भक्ती करण्याची क्रिया ही त्रिपुटी मी स्वतःच झालो आहे. तर अशा सर्वव्यापक समरस स्थितीत मी निराळेपणाने कोणत्या ठिकाणी शिरू? अगर प्रवेश करू ? ॥२॥ 

<B>दत्तावधूत स्वयंज्योति ॥ झळके परावरू ॥३॥</B>
अशी माझी समरस स्थिती गुरुरायांनी केली! परावाचेच्या पलीकडील स्वतः प्रकाशमय ज्योत वा आत्मज्योत तो सद्‌गुरू बालमुकुंदच आहे. ती आत्मज्योति सर्वत्र अखंड प्रकाशतच असते. हीच गुरूची आरती करणे होय ॥३॥




आरती नं-२६७४.

<B>सेव्य मीचि सेवक मीचि ॥ सेवा आरति ॥धृ॥</B>
ज्याची सेवा करावयाची तो सद्‌गुरू मी स्वतः आहे. सेवा करणारा शिष्य मी स्वतःच आहे आणि गुरूची भक्ती, सेवा करणेही मीच झालो आहे. ॥धृ. ॥ 

<B>तैल मीचि वर्ती मीचि ॥ दीप अखंड ज्योति ॥१॥</B>
तसेच तेल मीच आहे. तेलात भिजविलेली वात मीच आहे. अखंड तेवत राहणारी दीपाची जोतीही मीच झालो आहे. ॥१॥  

<B>ताट निरांजन झालों मीचि ॥ ओंवाळिली वृत्ति ॥२॥</B>
आणि आरतीचे ताट, त्या ताटात वाती ठेवण्याचे निरांजन मीच झालो आहे. मनाच्या वृत्ती ह्याच वाती पेटवून, ती वृत्ती गुरूस ओवाळिली. त्यामुळे वृत्तीविरहित अशी स्वरूप स्थितीच शिल्लक उरली ॥२॥ 

<B>क्रिया कर्म कर्ता नाहीं ॥ दत्ता पूर्ण स्थिति ॥३॥</B>
गुरुकृपे माझ्या ठायी क्रिया करणे, 'कर्म' करणे व कर्म करणारा 'कर्ता, अशी त्रिपुटीच राहिली नाही. या पंताला आता पूर्ण स्थिती बाणली. म्हणजे परमात्मस्वरूपी समरस होऊन काही करावयाचे शिल्लक उरले नाही.' ही पूर्णावस्था हीच आमची आरती करणे होय. ॥३॥




आरती नं-२६७५.

<B>दिधली पूर्ण शांति ॥ हीचि सद्गुरुआरति ॥धृ॥ </B>
मला सद्‌गुरूने स्वस्वरूप प्राप्तीचे पूर्ण समाधान प्राप्त करून दिले. मी अखंड आत्मशांतीचा उपभोग घेतो. हीच माझी सद्गुरूची आरती करणे होय ॥ धृ. ॥ 

<B>स्वयंज्योति निशिदिनीं झळके ॥ नाहीं दिवस राती ॥१॥</B>
स्वतः प्रकाशमान अशी आत्मज्योति रात्रंदिवस अखंड प्रकाशत असते. ती कधीच विझत नाही. त्यामुळे हा दिवस आहे. आता रात्र झाली. हा भेद आमचा राहिला नाही. ॥१॥  

<B>जीवशिव निरांजन उजळुनी गेले ॥ अखंड ऐक्यस्थिति ॥२॥</B>
'मीच देह आहे,' असे मानणारा हा जीव व सृष्टी निर्माता ईश्वर आहे. ह्याच वाती ठेवण्याचे निरांजन आहे. ते प्रकाशित झाले. त्यामुळे मला अखंड ऐक्य स्थिती लाभली. ॥२॥ 

<B>ब्रह्मानंदीं समरस दत्त ॥ निजप्रेमरति ॥३॥</B>
आत्मानंद स्वरूपांत हा पंत पूर्ण एकरूपच होऊन गेला! अशी स्वस्वरूपाची प्राप्ती झाल्याने, माझ्या हृदयात आत्मनिष्ठ शुद्ध प्रेम प्रगटले! ते प्रेमसुख मी नित्य भोगितो! हीच सद्गुरूची आरती करणे होय. ॥३॥




आरती नं-२६७६.

<B>आमुचे ठायीं आम्ही रमतां ॥ सहज केली आरति ॥धृ॥ </B>
आमच्या स्वरूपा ठिकाणी आम्ही रममाण झालो असता, आमच्या स्वाभाविक अशा मूळस्वरूप स्थितीत आम्ही गुरूची आरती केली. ॥धृ॥

<B>प्रेमघृत त्रिगुणवाती ॥ ज्ञानाची ज्योति ॥१॥</B>
ती आरती अशी केली की, निरांजनामध्ये प्रेमरूपी तूप घालून, त्यात सत्त्व, रज, व तम हे त्रिगुण आहे. त्याच त्रिगुण वाती भिजवून ज्ञान अग्नीने, ती ज्योत प्रकाशित केली असता ॥१॥  

<B>द्वैताद्वैतनिशा मावळे ॥ उजळे स्वयंज्योति ॥२॥</B>
जसे सूर्य उगवला असता, रात्र आपोआप नाहीशी होऊन जाते, तसे हा दिसणारा दृश्य पसारा हे द्वैत व अद्वैत म्हणजे सर्वव्यापी आत्मा. अशा द्वैत व अद्वैताचा भेद मानणे हीच मायारात्र. बोधसूर्याने नाहीशी होऊन जाते. त्यामुळे स्वतः प्रकाशमान अशी स्वतःसिद्ध आत्मज्योति प्रकाशित होते ॥२॥ 

<B>मनातीत कळा प्रगटली ॥ दत्ता मौनस्थिति ॥३॥</B>
सद्‌गुरू कृपेने अशी माझ्या ठायी मनातीत कळा प्रगट झाली. अशी आत्मज्योति माझ्या हृदयी प्रगट झाली. त्यामुळे या पंताची मौनस्थिती झाली! म्हणजे... 'मन अर्पण होताच निराकार शांत असे गुरुरूप अंगी बाणून सहज समाधी हटकून प्राप्त झाली.' या सहज स्थितीत मी गुरूची सहज आरती केली ॥३॥





आरती नं-२६७७.

<B>पंचारति ओंवाळू ॥ नित्य सहजानंदें भजनीं खेळू ॥धृ॥ </B>
निरांजनात पाच वाती लावून गुरूची आरती ओवाळितात. तिला पंचारती म्हणतात. तसे आम्ही पृथ्वी, आप, तेज, वायू व आकाश ह्याच पंचमहाभूतात्मक देहाच्या पाच वाती पेटवून गुरूची आरती करू (मीच देह आहे, ही भावना नाहीशी करणे.) अशी पंचारती करून, निर्विकार, निर्विषय, त्रिपुटी रहित सद्‌गुरू प्रेम सुख भोगणे अशा सहजानंदाने सद्‌गुरूच्या भजनानंदात प्रेमाने नित्य खेळू ॥ धृ.॥ 

<B>देह हैं ताट करूनी ॥ मन बुद्धि शुद्ध नीरांजनीं ॥ भक्तीचें घृत घालुनी ॥ ज्ञानज्योति अखंड दीप पाजळू ॥१॥</B>
ही गुरूची आरती अशी की, शरीर हेच ताट करून, त्या ताटांत मन, बुद्धीरूपी पवित्र अशा निरांजनात भक्तीरूपी तूप घालून, ब्रह्मज्ञान हीच ज्योती याचा दीप अखंड प्रकाशित करू. ॥१॥  

<B>जीवशिवमाया खोटी ॥ चिद्विलासीं भासे सहज त्रिपुटी ॥ मिथ्या ही द्वैतराहटी ॥ सद्‌गुरूनिजबोधें द्वैत हैं जाळू ॥२॥</B>
आणि जीवाची 'अविद्या' व शिवाची 'विद्या' या दोन्ही माया खोट्याच आहेत व या ईशशक्तीचा जगरूपी प्रेमखेळ आहे. या जगात द्रष्टा-दृश्य-दर्शन, कवी-कर्म-क्रिया अशी अनेक त्रिपुटी भासतात. स्वरूपांवर त्रिपुटी हा भास खोटाच आहे. अशा अनेक नामरूपाने भासणाऱ्या द्वैताची (भिन्नपणाची) राहणी (तहऱ्हा) खोटीच आहे. असे हे द्वैत गुरूच्या आत्मप्राप्तीच्या उपदेशाने आम्ही जाळून भस्म करू. ॥२॥

<B>नाहीं मुळीं अहंममता ॥ बंधमोक्षाची ही कल्पित वार्ता ॥ खूण ही बाणली दत्ता ॥ निजरंगीं रंगुनी स्वरूपीं मिळू ॥३॥</B>
विचार करून पाहू गेले असता, 'मी आहे व हे सर्व माझे आहे.' अशी मी व माझेपणाची प्रीती ही मुळीच नाही. ती खोटीच आहे. तसेच माया पाशांत अडकणे याला बंध म्हणतात व मायापाशातून सुटणे याला मोक्ष (मुक्ती) म्हणतात. माया नाहीच ती खोटीच आहे, तर मोक्ष कोठून खरा असणार ? तर नाही. स्वरूपा ठिकाणी हे बंध मोक्ष नाहीतच. ही एक कल्पिलेली खोटी गोष्ट आहे. ही खूण (ओळख) अनुभवाने या पंताला पूर्ण ठसली. आता आम्ही आपल्या आत्मभोग विलासांत पूर्ण रंगून आत्मस्वरूप या ठिकाणी एकरूपच होऊन जाऊ! आम्ही अशी सहजस्थिती गुरूची नित्य आरती करीत राहू ॥३॥



आरती नं-२६७८.

<B>आनंदें आरती ओंवाळू दत्ता ॥ माझ्या बालावधूता ॥ विसरूनियां अंतर्बाह्य सर्वहि चिंता ॥धृ॥</B>
या देहाची, संसाराची तसेच बाह्य जगाची अशी ही सर्वच चिंता विसरून आम्ही मोठ्या आनंदाने प्रेमभरित होऊन, माझ्या दत्तावतारी अशा सद्‌गुरू बालमुकुंदाची आरती ओवाळू॥ धृ. ॥ 

<B>अनंत विश्व सुवर्णतबक ॥ ज्ञानविज्ञान निरांजन सुबक ॥ स्वयंज्योति प्रकाश आयता ॥१॥ </B>
ज्याचा शोध लाविता येत नाही, असे अमर्याद जग हेच सोन्याचे तबक आहे. त्या तबकात ज्ञान म्हणजे ब्रह्म जाणण्याची विद्या. विज्ञान म्हणजे अनुभविक ज्ञान किंवा परोक्षापरोक्ष ज्ञान हेच आरती ओवाळण्याचे सुंदर निरांजन तबकांत ठेवून, तेल व वातीरहित मूळचाच आत्मज्योतिचा कधी न विझणारा असा दीप अखंड प्रकाशत आहे. हीच निरांजनातील ज्योत. ॥१॥  

<B>शुद्ध घृत पुरखूं निजसुखाचें ॥ दीप तेज योगसमाधीचें ॥ नाहीं तेथे ठाव देवभक्ता ॥२॥</B>
अशा त्या निरांजनात आत्मसुखाचे मायामलरहित असे पवित्र तूप पुरवीत जाऊ आणि हटयोग मार्गाने, प्राणायाम करून, वायू ऊर्ध्व करून, षटचक्रांचे भेदन करून, ७ वे चक्र सहस्त्रदलावर आरोहण करून, डोक्याच्या कवटीतील आकाशात, आत्मज्योतिचे दिव्य तेज (प्रकाश) आत्मप्रकाश पाहून, त्या स्वरूपाच्या ध्यानात समाधिस्थ होऊन, अशा निर्विकल्प स्वरूपा ठिकाणी देव निराळा भक्त निराळा असा दुजेपणाचा पत्ताच लागत नाही. अशी समरस स्थिती प्राप्त होते. त्या स्थितीत राहू. ही आमची आरती करणे होय ॥२॥ 

<B>सहज विलास अनंतस्फूर्ति ॥ त्रिपुटी रहित जन नित्य करिती ॥ जाणुनी निजशांति दत्ता ॥३॥</B>
भगवंताचे अनेक नामरूपांचे स्फुरण पावलेले हे जग म्हणजे हा अकृत्रिम (स्वाभाविक) सहज अशी क्रीडा अगर नाना घडामोडीचा हा प्रेम खेळ आहे. तो प्रभूच प्रेम भोगण्यासाठी निर्गुणाचा सगुण झाला आहे. तसे जग व ब्रह्म एकरूपच आहे. या जगातील सर्व लोक त्रिपुटीरहित म्हणजे भोक्ता-भोग्य-भोग अनंत त्रिपुटीने रहित संसार, व्यवहार अनंत क्रिया स्वरूप स्थितीनेच घडतात. हे सर्वजण त्या प्रभूची सेवा, भक्तीच करीत असतात. हे अनुभवाने जाणून, या पंताला स्वस्वरूप प्राप्तीचे पूर्ण समाधान लाभले. आत्मशांति मिळाली. ॥३॥




आरती नं-२६७९.

<B>ओंवाळू आरती ॥ परात्पर दत्तस्वयंज्योति ॥धृ॥ </B>
चौथ्या महाकारण देहाची परा वाचा या वाचेच्या पलीकडील ब्रह्मस्वरूप हीच स्वतः प्रकाशमय अशी आत्मज्योति आहे. हीच दत्तस्वयंज्योति आहे. या ज्योतीने आम्ही सद्‌गुरूची आरती ओवाळू. आरती व सद्‌गुरू हे एकरूपच आहेत. हीच खरी सद्गुरूची आरती करणे होय ॥ धृ. ॥ 

<B>नित्यानंदभरिता ॥ शिवशिव सत्यज्ञानानंता ॥ निजजनभजनरता ॥ प्रगट गूढ सद्गुरु अवधूता ॥१॥</B>
पूर्ण आनंदमय अशा हे दत्तात्रया! शिवाचाही शिव अशा परमात्मास्वरूपा! सत्यस्वरूप, ज्ञानस्वरूप व अनंत म्हणजे ज्याचा तपास लाविता येत नाही, असे अमर्याद स्वरूप. अशा ह्या तिन्ही लक्षणांनी युक्त अशा ब्रह्मस्वरूपां! आपल्या भक्तजनांच्या भजनांत सदा रममाण होणाऱ्या! हे दत्ता! तुझे स्वरूप उघड असून गुप्त आहे. गुप्त म्हणावे तर, तू प्रगट आहेस. असे मन बुद्धीस न कळणारे तुझे स्वरूप आहे. अशा हे दत्तात्रया! मी तुझी आरती ओवाळितो ॥१॥  

<B>निरुपम निर्गुणा ॥ दयाळु परम प्रेमळ सगुणा ॥ हरिहरविधिरमणा ।॥ श्रीपादा नरहरि गुरूराणा ॥२॥</B>
तुला कोणतीच उपमा देता येत नाही, असा तू उपमारहित 'निरूपम' आहेस. गुणरहित निर्विकार असे निर्गुण स्वरूप असणाऱ्या, भक्तांवर दया करणाऱ्या हे दयाळा! निरतिशय प्रेमळ अंतःकरण असणाऱ्या अशा परम प्रेमळा! नाम, रूप, गुणसंपन्नसाकार अशा सगुण स्वरूपा! विष्णु, महादेव, ब्रह्मदेव या तिन्ही देवांचा स्वामी अशा परमात्मा स्वरूपा! दत्तावतारी अशा श्रीपाद श्रीवल्लभा! दत्तावतारी नरसिंह सरस्वती अशा हे गुरुराजा: मी तुझी आरती ओवाळितो ॥२॥ 

<B>बोधाद्वैत- रूपा ॥ अनुग्रहें हरिसी द्वैततापा ॥ स्वयंभू निर्विकल्पा ॥ दत्ता प्रेमानंद अमुपा ॥३॥</B>
हे अद्वैत (ब्रह्म) बोधस्वरूपा! ज्ञानस्वरूपा!) तू भक्तांवर अनुग्रह (कृपा) करून, त्या अनुग्रहाने त्यांचे द्वैतताप म्हणजे द्वैतापासून मायाधीनतेमुळे होणारे दुःख, कष्ट, त्रास या तापांचे तू निवारण करितोस. स्वतः सिद्ध असा मूळचा ब्रह्मस्वरूप, अशा 'स्वयंभू' दत्तात्रया! विकल्प रहित अशा ब्रह्मस्वरूपा! प्रेमानंदमय असे स्वरूप व ज्ञानाला न गवसणारा, सर्वव्यापी अशा हे दत्तात्रया! मी तुझी आरती ओवाळितो. ॥३॥




<B>
आरती नं-२६८०.

<B>दत्तात्रया ओंवाळू तुज आरती ॥धृ॥ </B>
हे दत्तात्रय सद्‌गुरू! आम्ही तुझी प्रेमाने आरती ओवाळू॥धृ॥

<B>काषायांबर दंड कमंडलु ॥ संगें श्वान शोभती ॥१॥</B>
हे दत्ता! तू आपल्या अंगावर भगव्या रंगाचे वस्त्र परिधान केलेले आहेस. एका हातात दंड (सोटा) धारण केलेला आहेस व दुसऱ्या हातांत कमंडलू घेतलेला आहेस. तुझ्या संगतीत चार कुत्रे (चार वेदरूपी कुत्रे) शोभून दिसतात. अशा दत्तात्रया! आम्ही तुला आरती ओवाळू॥१॥  

<B>दीन दयाघन अमूर्तमूर्ति ॥ अवतरसी जगतीं ॥२॥</B>
शरण आलेल्या अतिनम्र अशा दीन भक्तांवर दयेचा वर्षाव करणारा असा केवळ दयेचा तू मेघच आहेस. तू निर्गुणाचा मनुष्य देहधारी सगुण होऊन भक्तांच्या कल्याणासाठी या जगांत अवतार धारण करितोस ॥२॥

<B>भक्ताभिमानी भक्तवत्सल तूं ।॥ दत्त भजनप्रीती ॥३॥</B>
हे दत्ता तू आपल्या भक्तांचा स्वाभिमान बाळगणारा, भक्तांवर प्रेम करणारा आहेस. तू भक्तांचे रक्षण करणारा असा भक्तांचा पाठीराखा आहेस. हे मी ओळखून, अशा दत्तात्रय गुरूच्या भजन भक्तीची मला फार आवड उत्पन्न झाली! त्या भजनानंदात गुंग होऊन, भक्ती प्रेमसुखाची गोडी चाखून, त्या दत्तात्रय गुरूची आरती नित्य ओवाळितो ॥३॥




आरती नं-२६८१.
आरती ओंवाळू बालमुकुंदा ॥ सत्यज्ञानानंत जगदादिकंदा ॥धृ॥ </B>
सत्य स्वरूप, ज्ञान स्वरूप व अनंत स्वरूप (अमर्यादस्वरूप) या तिन्ही लक्षणांनी युक्त असे परमात्मस्वरूप, असा जगाच्या आरंभी असलेल्या मूळस्वरूपा! हे सद्गुरू बालमुकुंदा, आम्ही तुझी प्रेमाने आरती ओवाळू ॥ धृ.॥ 

<B>तनु ताट कर्ण निरांजन करुनी ॥ प्रेमघृत स्वयंज्योती सदा ॥१॥ </B>
ती आरती अशी की, शरीर हेच ताट करून, या ताटांत इंद्रियरूपी आरती ओवाळण्याचे निरांजन ठेवून, त्या निरांजनात प्रेमरूपी तूप घालून, प्रकाशमय अशी आरती आत्मज्योति सदा आपोआपच प्रकाशत आहे ही आत्मज्योति उगवणे व मावळणेरहित अखंडपणे प्रकाशत आहे ॥१॥  

<B>अनुदयास्त आत्मदीप्ति ॥ अखंड झळके तुटे न कदा ॥२॥</B>
तिच्या प्रकाशांत जराही खंड पडत नाही. ती सतत, सहज तेवतच राहते ॥२॥
आरती केली आर्ति पुरली ॥ नित्य भजू दत्त निजानंदा ॥३॥</B>
अशी आम्ही सद्‌गुरूची सहज आरती केली. ही कृत्रिम आरती नव्हे! त्यामुळे आमची सर्व मनोकामना (वासना) यांची पूर्ण तृप्तता झाली! आता कोणतीच इच्छा राहिली नाही. मी पूर्णकाम झालो! आता आम्ही ब्रह्मानंदस्वरूप अशा दत्तात्रय गुरूची भक्ती करून प्रेमसुख भोगू ॥३॥




आरती नं-२६८२.

<B>कैसी करूं आरती ॥ झाली कामनापूर्ति ॥धृ॥</B>
गुरुकृपे माझ्या सर्व इच्छा तृप्त झालेल्या आहेत. आता मला कोणतीच वासना शिल्लक उरली नाही. काही करावयाचे राहिले नाही. तर आता मी गुरूची आरती कशी करू ? ॥ धृ.॥ 

<B>तनु मन धन ओवाळितों ॥ राहतों सहज स्थितीं ॥१॥</B>
शरीर, मन व संपत्ती ही गुरूची आहेत. ती माझी नव्हेत म्हणून ती सद्‌गुरूचरणी अर्पण करून टाकितो. त्याची आसक्ती मला राहिलेली नाही. व 'कर्तृत्वाभिमानरहित होण्याची अथवा मरून उरण्याची जी ज्ञानी भक्ताची स्थिती ती सहजावस्था होय.' या सहज अवस्थेत मी राहतो. हीच माझी आरती करणे होय. ॥ धृ.॥ 

<B>मुक्ति स्थिती ही शिळी जाणुनी॥ धरियली विरति ॥२॥</B>
जीव आपल्या मूळच्या स्वरूपी पावतो. ती मुक्त स्थिती आम्हा प्राप्त झाली. पण ही ब्रह्मस्थिती सुद्धा शिळी समजून, मी त्या स्थितीलाही बाजूला सारून, त्याची आसक्ती सोडून, त्याबद्दल मी वैराग्य धारण केले आहे. तो ब्रह्मानंदही आम्हांला नको. ॥२॥

<B>प्रेमामृता दत्त भुकेला ॥ अखंड भजनरति ॥३॥</B>
ब्रह्मानंद स्थिती हा एकजिनसीपणाचा आनंद आहे. त्यांत विविधता नाही. सगुणांत रोज नित्य नवा, नवा आनंद भोगावयास मिळतो. म्हणून हा पंत गुरूचे सगुण प्रेमरूपी अमृत प्राशन करण्यासाठी भुकेला झालेला आहे. या सगुण भक्तिप्रेमसुखापुढे हा ब्रह्मानंद फिकाच पडतो! त्यासाठी मी भक्तांसमवेत अखंड भजन भक्तीप्रेमसुखाचा उपभोग घेतो. ॥३॥




आरती नं-२६८३.

<B>सर्वांठायीं देखिली गुरुमूर्ति ॥ हीची मंगळ आरती ॥धृ॥ </B>
मी माझ्या या देहांत, अंतःकरणात, तसेच बाहेर दृश्य जगात सर्वत्र आत्मा हीच गुरुमूर्ति पाहिली. सर्वत्र गुरूच भरला आहे याचा अनुभव आला. हीच गुरूची शुभदायक अशी मंगल आरती केली ॥ धृ.॥ 

<B>द्वैताद्वैतभाव जाळुनी ॥ अखंड सहज स्थिति ॥१॥</B>
हा दिसणारा दृश्य जगाचा पसारा हे द्वैत आहे व आत्मा हा अद्वैत आहे. असा आत्मा निराळा जग निराळे हा भेदभाव नष्ट करून, सर्वत्र आत्मस्वरूपच ओतप्रोत भरलेले आहे, त्यावाचून अन्य काहीच नाही. अशा मूळच्या स्वरूपस्थितीत मी अखंड राहतो. माझी स्वरूपस्थिती ढळत नाही. ॥१॥  

<B>विश्वब्रह्म स्वयंज्योति ॥ नाहीं भयप्रचीती ॥२॥</B>
हे दृश्य जग आत्मस्वरूपच आहे, ती स्वतः प्रकाशमय अशी आत्मज्योतीच आहे. असे एकटे एकच स्वरूप सर्वत्र असल्याने मला भीतीची जाणीवच राहिली नाही. कारण जेथे द्वैत तेथे भय असते. ॥२॥

<B>दत्तावधूत बालमुकुंद ॥ प्रेमें भजनप्रीति ॥३॥</B>
सर्व संगरह त असा दत्तप्रभूच माझा गुरु बालमुकुंद आहे. तोच सर्वत्र भरलेला आहे. हे मी नुभवाने जाणून, माझे अंतःकरण गुरुप्रेमाने उल्हसित होऊन, मला गुरुजनांची आवड उत् न होऊन, त्या गुरुभजन भक्ती प्रेमसुखाची गोडी मी नित्य चाखतो. ॥ ३॥ 




आरती नं-२६८४.

<B>बालावधूता केली आजी मंगळारती ॥ ओवाळितां निमली पूर्ण द्वैताची स्फूर्ति ॥धृ॥</B>
परमात्मस्वरूप सद्गुरू बालमुकुंदाची आज मी शुभदायक अशी पवित्र आरती ओवाळिली असता, भगवंताच्या सहज स्फुरणाने भिन्नरूपाने स्फुरण पावलेला हा भासमात्र जगविलास किंवा हे द्वैत मायारूप पूर्णपणे आत्मस्वरूपात लय पावले. आमचा मायाभ्रम निघून गेला. ॥धृ.॥ 

<B>साक्षी साक्ष्य नसती कदा सद्गुरु- स्थिति ॥ द्वैतभाव नाहीं मुळीं स्वयंप्रकाशदीप्ति ॥१॥</B>
या गोष्टीला जाणणारा साक्षी (द्रष्टा) व ज्याला जाणावयाचे ते आत्मस्वरूप असे हे द्रष्टा व दृश्य हे द्वैत कधीही झालेच नाही. तर, सर्वत्र आत्मानंदमय स्थितीच आहे. दुजेपणाचा भाव हा मुळापासूनच नाही. तर सर्वत्र स्वतः प्रकाशमय अशी आत्मज्योतिच नित्य प्रकाशत आहे. ॥१॥  

<B>स्नेहवर्ती दीप तोची परब्रह्म ज्योति ॥ अहंभाव ओंवाळीला दत्तचरणप्रीति ॥२॥</B>
'मीच देह आहे, मीच कर्ता भोक्ता आहे,' असा देहाभिमान सद्‌गुरू चरणी अर्पण करून टाकिला! त्यामुळे ही तबकांतील आरती ओवाळण्याची निरांजन, त्या निरांजनातील तेल, त्या तेलांत भिजविलेल्या वाती व त्या वाती पेटवून प्रकाशमान झालेला दीप असा अनेकरूप तो परमात्मस्वरूप सद्‌गुरूच म्हणजेच स्वयंप्रकाश आत्मज्योतिस्वरूप आहे. तोच असा अनेकरूप झाला आहे. मी गुरुकृपे अनुभवाने जाणून, त्या दत्तात्रय गुरूच्या चरणसेवेची, भक्तीची मला आवड उत्पन्न झालेली आहे. मी नित्य गुरुप्रेमरसाची गोडी चाखतो ॥२॥




आरती नं-२६८५.

<B>प्रेमाची आरती ॥ करितां पुरली माझी आर्ति ॥धृ॥ </B>
माझ्या अंतःकरणात गुरुविषयी शुद्ध प्रेम प्रगटून, त्या प्रेमभरांत मी गुरूची प्रेमाने आरती केली. त्यामुळे माझी इच्छा पूर्ण तृप्त झाली. कोणतीच वासना शिल्लक राहिली नाही. मी निरिच्छ झालो! अशी माझी स्थिती झाली. ॥ धृ. ॥ 

<B>तनुमनधनेसी शरण आतां ॥ निमली अहंस्फूर्ति ॥१॥</B>
शरीर, मन व संपत्ती यांची सर्व आशा टाकून, ती गुरूची आहेत, आपली नव्हेत म्हणून ती गुरुचरण समर्पण करून, मी गुरूस शरण गेलो असता, माझे मीपणाचे स्फुरण, मी देह आहे, मी जीव आहे असे माया स्फुरण स्वरूपी लय पावले. माझा मायाभ्रम निघून गेला. ॥१॥  

<B>पायीं पडतां आपुला केलें ॥ दिधली प्रेमस्फूर्ति ॥२॥</B>
मी सद्‌गुरूच्या पायांवर मस्तक ठेवून, त्याच्यावर सर्व हवाला घालून, तेथे स्वस्थ पडून राहिलो असता, सद्‌गुरूने मला आपला म्हटले म्हणजे 'तू आता माझा पुत्र झालास! तुझी सर्व चिंता आता मला लागली'. असे गुरूने मला अभयवचन देऊन, शुद्ध आत्मनिष्ठ असे प्रेम दिले. गुरूने मला प्रेमाची देणगीच दिली. सर्वत्र मला प्रेमप्रत्यय येतो. हे जग ही त्या सद्‌गुरूची प्रेमस्फूर्तिच सहज स्फुरण पावलेली लहरीच आहे. अशा सहज स्थितीचा अनुभव गुरूने दिला. ॥२॥ 

<B>दत्तप्रीय बालावधूत ॥ सदा भजनप्रीति ॥३॥</B>
या पंताचा, प्रेमळ अंतःकरणाचा आवडता असा सद्‌गुरू बालमुकुंद आहे. आता मी त्या सद्गुरूच्या भजन भक्तीची सदा मनांत आवड धरून, त्याच्या भक्तीत तल्लीन होऊन, नित्य गुरुप्रेमसुख भोगतो. ॥३॥





आरती नं-२६८६.

<B>पुरविली माझी आर्ति ॥ दत्ता ओंवाळू तुज आरती ॥धृ॥ </B>
हे सद्‌गुरू दत्ता! तू माझ्या सर्व वासनेची पूर्ण तृप्ती केलीस. आता कोणतीच वासना राहिली नाही. त्यामुळे मी आनंदभरीत होऊन, तुझी आरती ओवाळीन. ॥धृ. ॥ 

<B>कायाताट करणनिरांजन ॥ भक्तिघृत ज्ञानज्योति ॥१॥</B>
ती आरती अशी की, शरीर हेच ताट करून, इंद्रियरूपी आरती ओवाळण्याचे निरांजन त्या ताटांत ठेवून, त्या निरांजनात भक्तिरूपी तूप घालून, त्या निरांजनात ब्रह्मज्ञान हीच ज्योती लावून ॥१॥  

<B>ब्रह्मात्मैक्य दीप्ति उजळली ॥ दाविली निजस्थिति ॥२॥</B>
त्या ज्ञान ज्योतीने (गुरुबोधाने) जीवात्मा व परमात्मा एकरूपच आहे, असा समरस भाव (ऐक्यभाव) हीच ऐक्यज्योति अगर आत्मज्योति हृदयी प्रकाशित झाली. 'गुरूने मला साक्षीभूत होऊन, शांती भोगत राहणे.' अशी निजस्थिती (मूळस्वरूप स्थिती) दाखविली. आत्मानुभव दिला. मला सर्वत्र स्वरूपांवाचून दुसरे काहीच दिसत नाही. ॥२॥ 

<B>द्वैताद्वैत ओंवाळुनी ॥ दत्तप्रेमरति ॥३॥</B>
त्यामुळे दृश्य भासमात्र जग पसारा हे द्वैत आहे, आत्मा अद्वैत आहे, असा द्वैत व अद्वैताचा, भिन्नपणाचा भाव हा आम्ही गुरुवरून ओवाळून टाकीला. त्याचा सहज त्याग घडला. गुरुकृपे मला पूर्ण स्थिती बाणली. मी आता नित्य दत्तात्रय गुरूच्या शुद्ध प्रेमाचा उपभोग घेतो. ॥३॥



<B>
आरती नं-२६८७.

<B>आंनंदें आरती ओंवाळू दत्ता ॥ माझ्या बालावधूता ॥धृ॥ </B>
हे दत्तावतारी माझ्या सद्‌गुरू बालमुकुंदा! आम्ही तुझी मोठ्या प्रेमाने, आनंदाने आरती ओवाळू ॥धृ॥

<B>सत्यतबक आनंदघृत ॥ चित् प्रकाश आयता ॥१॥</B>
आम्ही अशी आरती ओवाळू की, सत्यस्वरूप हेच आरतीचे ताट आणि आनंद स्वरूप हेच निरांजनातील तूप व ज्ञान प्रकाश हा मूळचा स्वतः सिद्धच आहे. हीच ज्योती. ॥१॥  

<B>मिथ्या द्वैततम वारुनी ॥ पाहूं शुद्धाद्वैता ॥२॥</B>
तर हा अनंत नामरूपाने भासणारा, द्वैतरूपी खोटा जग पसारा, अगर हा माया अंधःकार नाहीसा करून, आम्ही दोषरहित (मायामलरहित) एकटे एकच असे ब्रह्मस्वरूप सर्वत्र पाहू ॥२॥ 

<B>सहज समाधि सहजानंद ॥ सहज भजू दत्ता ॥३॥</B>
आणि आम्ही कोणत्याही अवस्थेत असलो तरी स्वस्वरूपाचे विस्मरण आम्हांस पडत नाही. अशा अखंड स्वरूप समाधीत निर्विकार, निर्विषय, त्रिपुटीरहित सद्‌गुरू प्रेमसुख भोगणे. अशा सहजानंदाने राहून, अशा सहज स्थितीतच सद्‌गुरू दत्तात्रयाची आम्ही भक्ती करून, गुरुप्रेम भोगू. ॥३॥




आरती नं-२६८८.

<B>सद्गुरूसी आरती ओवाळितां ।॥ मावळली भेदप्रचीती ॥धृ॥ </B>
मी दत्तात्रय सद्‌गुरूची आरती ओवाळिली असता, जीव निराळा, गृह्म निराळे आहे, असा हा भेदभावाचा अनुभव वा जाणीव नाहीशीच होऊन गेली. मायाभ्रम निघून गेला ॥ धृ. ॥ 

<B>चिद्गगन तबक सुंदर ॥ अखंड उजळे स्वयंज्योति ॥१॥</B>
आम्ही गुरूची आरती अशी केली की, 'चिदाकाश' किंवा शुद्ध ज्ञानघनस्वरूप हेच सुंदर ताट घेऊन, त्या ताटांत सतत स्वतः प्रकाशमय अशी आत्मज्योत प्रकाशत असते, अशा सहज मूळची आपोआपच आरती चालूच आहे ॥१॥  

<B>त्वंपद तत्पद वाती जाळुनी ॥ असिपदीं एकरूपचि होती ॥२॥</B>
वेदाचे सार 'तत्त्वमसी' या चार अक्षरांच्या एका वाक्यात आहे याची तत् + त्वम् + असि अशी तीन पदे आहेत. त्यांपैकी 'त्वं' पद म्हणजे तू (जीव) असे एक पद. तत्पद म्हणजे ते ब्रह्मस्वरूप असे हे पद. तर 'त्वं' व 'तत्' पद ह्याच भेदवाती जाळून, 'असि' पदी म्हणजे तू ब्रह्मच आहेस. अशा 'असि' पदांत एकरूपच होऊन जातात. म्हणजे जीव हा ब्रह्मस्वरूपी मिळून एकरूपच होऊन जातो. ॥२॥ 

<B>सहजानंद अवधूतस्थिति ॥ दत्ता नित्य सद्‌गुरु प्रेमाची आर्ति ॥३॥</B>
निर्विकार निर्विषय, त्रिपुटीरहित सद्‌गुरू प्रेमसुख भोगणे, अशी मूळची ब्रह्मानंद स्थिती हीच दत्तात्रयाची निःसंग स्थिती आहे. गुरुकृपे या स्थितीत मी राहतो! आता या पंताला नित्य सद्‌गुरू प्रेमसुख भोगण्याची आर्तता (जबर इच्छा) झाली आहे! म्हणून गुरुप्रेमाची गोडी मी नित्य चाखतो.॥३॥




आरती नं-२६८९.

<B>दत्तनिरंजना आरती करूं ॥ भवभयभंजना ॥धृ॥ </B>
संसाराची भीती विध्वंस करून टाकणारा, मायामलरहित असे शुद्ध व सर्वव्यापक परमात्मस्वरूप अशा हे दत्तात्रया! आम्ही तुझी आरती करू ॥ धृ. ॥ 

<B>स्वयंप्रकाश नित्य आरति ॥ मुनिजनरंजना ॥१॥</B>
ऋषीजनांना सुखविणारा, त्यांना आनंद देणाऱ्या हे दत्तात्रया! स्वतः प्रकाशमय अशी आत्मज्योति नित्य प्रकाशतच असते. तर हीच तुला आरती आम्ही नित्य ओवाळू. ही त्रिपुटीरहित आरती आहे ॥१॥  

<B>स्वात्मठेवा उघड दावुनी ॥ शांतवी सज्जनां ॥२॥</B>
हे सद्गुरू दत्ता, तू सज्जनांना, सद्भक्तांना, संतांना आत्मधन (ठेवा) उघड करून दाखवितोस. गुह्य स्वरूप अनुभवाला आणून त्यांना आत्मशांती देऊन शांतवितोस. ते नित्य शांतीचा उपभोग घेतात. ॥२॥ 

<B>ऐक्यभावें नमन केलें ।॥ दत्तनिरंजना ॥३॥</B>
मायामलरहित असे शुद्ध व सर्वव्यापक परमात्मस्वरूप अशा सद्‌गुरू दत्तात्रयास गुरु व मी शिष्य निराळा असा निराळेपणाचा भाव माझ्या ठायी राहिला नाही. मी अभेद स्थितीने सद्‌गुरू दत्तास नमस्कार केला ॥३॥




आरती नं-२६९०.

<B>नित्य मुक्त आम्ही ॥ सहज रमतों परब्रह्मीं ॥धृ॥ </B>
आम्ही गुरुकृपे, ब्रह्मस्वरूपांत पूर्ण मिळून गेलेले, एकरूप झालेले, असे अखंड मुक्त स्थितीत राहणारे जीवन्मुक्त आहोत! स्वाभाविकपणे आम्ही पूर्ण अद्वय आत्मा तेच पब्रह्मस्वरूप आहे. अशा पब्रह्म स्वरूपांत नित्य रमतो ॥ धृ. ॥ 

<B>अभिमानाची आरति केली ॥ शून्यरूपनामीं ॥१॥</B>
'मीच कर्ता भोक्ता आहे.' अशा देहाभिमानाची आम्ही नामरूपरहित अशा ब्रह्मस्वरूपाची आरती केली. म्हणजे हा खोटा देहाभिमान आम्ही ब्रह्मस्वरूपावरून ओवाळून टाकिला. हा देहाभिमान नष्ट झाल्याने माझा मायाभ्रम निघून गेला. ॥१॥  

<B>जग नोहे हा ब्रह्म विलास ॥ रमतों आत्मारामीं ॥२॥</B>
त्यामुळे मला हे जग स्वरूपाहून भिन्नपणाने भासत नाही. तर, जग हे जग नसून, हा आत्मस्वरूपाचा प्रेम भोगण्यासाठी प्रेम खेळ प्रगट झाला आहे, हा चिद्विलास आहे, हे मी अनुभवाने जाणून आत्मस्वरूपांतच रमतो. ॥२॥

<B>दत्तावधूत सद्‌गुरु भला ॥ डुलतो निजप्रेमीं ॥३॥</B>
मला सर्वश्रेष्ठ असा चांगला सद्‌गुरू बालमुकुंद भेटल्यामुळे, त्याच्या कृपानुग्रहाने मी आत्मनिष्ठ, शुद्ध गुरुप्रेमाचे प्राशन करून, त्यांत धुंद होऊन नित्य प्रेमाने डोलतो. ॥३॥





आरती नं-२६९१.

<B>अभिमान ओंवाळू ॥ अखंड दीप्ति पाजळू ॥धृ॥</B>
आम्ही मीच कर्ता भोक्ता आहे, हा देहाभिमान गुरुवरून ओवाळून टाकू. त्याचा त्याग करून, कधी न विझणारी, सतत प्रकाशणारी आत्मज्योति प्रकाशित करू. याचा अनुभव घेऊ. अशी आम्ही सद्‌गुरूची सतत आरती ओवाळू ॥ धृ. ॥ 

<B>गुरुशिष्यवाती जाळुनी ॥ निजस्थिति उजळू ॥१॥</B>
गुरु निराळा, शिष्य निराळा असा हा भेद, ह्याच द्वैतवाती जाळून नष्ट करून, आपली स्वरूप स्थिती नित्य प्रकाशित करू. ॥१॥  

<B>ब्रह्मात्मैक्य बोधानुभव ॥ सहजस्थितीनें जाळू ॥२॥</B>
आणि जीवात्मा व परमात्मा एकच आहे. असा गुरुबोधाने मिळालेला आत्मानुभव अनुभवी व अनुभव हा भाव सुध्दा आम्ही सहज स्थितीने जाळून नष्ट करून टाकू. म्हणजे जागृत, स्वप्न, सुषुप्ति, तुर्या व उन्मनी या पाच अवस्थेच्या पलीकडील सहावी सहजावस्था आहे. ही मूळ स्वरूपस्थिती आहे. या स्थितीत आम्ही अखंड राहू. ॥२॥ 

<B>समाधि उत्थान देउनी रजा ॥ दत्तस्वरूपीं मिळू ॥३॥</B>
हटयोग मार्गाने प्राणायाम करून, प्राण ऊर्ध्व करून, ब्रह्मांडात, सहस्रदळी आत्मप्रकाशांत त्या स्वरूपांत स्थित राहून समाधी लावणे. व नंतर समाधी उतरणे. अशा समाधी, उत्थानास आम्ही सुटी देऊ. ॥३॥




आरती नं-२६९२.

<B>बालावधूता करितों आरती ॥ बोधमात्रे द्वैतशांती ॥धृ॥ </B>
केवळ सद्‌गुरूच्या आत्मोपदेशाने भासमात्र मायारूप हे दृश्य, असे हे द्वैत शांत स्वरूपच होऊन गेले! द्वैत शमले. अशा अखंड शांत स्थितीत मी सद्गुरू बालमुकुंदास आरती ओवाळितों ॥धृ॥

<B>प्रवृत्ति निवृत्ति जळल्या वाती ॥ सद्‌गुरुकृपें सहजस्थिति ॥१॥</B>
मन, बुद्धी, इंद्रिये, जग, जन इत्यादी बाह्यवृत्ती, संसारी वृत्ती, हिला 'प्रवृत्ती' म्हणतात. आणि अंतर्मुख वृत्ती, संसारांतील विषयांपासून ईश्वराकडे वा मोक्षसुखाकडे वळणे हिला 'निवृत्ती ' म्हणतात. ह्या 'प्रवृत्ती' व ' निवृत्ती' रूपी वाती जळल्या. म्हणजे ह्या वृत्ती राहिल्या नाहीत. सद्‌गुरूच्या कृपानुग्रहाने वृत्तीविरहित अशी माझी सहज स्थिती झाली ॥१॥  

<B>ब्रह्मात्मैक्य बोध प्रगट ॥ नाहीं स्वरूपीं दिवसराती ॥२॥</B>
जीवात्मा व परमात्मा एकच आहे, असा गुरूचा ऐक्यबोध, आत्मोपदेश माझ्या हृदयात प्रगट झाल्यामुळे, जसे सूर्याला दिवस व रात्र माहीत नाही. तो सदा प्रकाशतच असतो, तसे माझ्या आत्मस्वरूपा ठिकाणी ज्ञान व अज्ञान हेच दिवस रात्र किंवा द्वैत व अद्वैत हा भेद राहिला नाही. ॥२॥

<B>सत्यज्ञानानंत सद्‌गुरु ॥ अखंड दत्ता प्रेमस्फूर्ती ॥३॥</B>
सत्यस्वरूप, ज्ञानस्वरूप व अनंत स्वरूप म्हणजे ज्याचा शोध लाविता येत नाही, असे अमर्याद स्वरूप. अशा तिन्ही लक्षणांनी युक्त केवळ ब्रह्मस्वरूपच असा माझा सद्गुरू बालमुकुंद आहे. हे मी गुरुकृपें अनुभवाने जाणून, या पंताच्या हृदयात अखंड गुरुप्रेमाच्या लहरी वारंवार स्फुरण पावतात.॥३॥




आरती नं-२६९३.

<B>सद्‌गुरु बालावधूता ॥ आरती सत्यज्ञानानंता ॥धृ॥ </B>
सत्यस्वरूप, ज्ञानस्वरूप व अनंत म्हणजे, ज्याचा शोध लाबिता येत नाही, असे अमर्याद स्वरूप. अशा तिन्ही लक्षणांनी युक्त असा पखह्म स्वरूप अशा सद्‌गुरू बालमुकुंदाची आरती मी नित्य ओवाळितो ॥ धृ.॥ 

<B>मी तूं नाहीं जगही नाहीं ॥ सच्चित्सुखसविता ॥१॥</B>
गुरु निराळा मी शिष्य निराळा, असा मी वेगळा, तू वेगळा, असा दुजेपणाचा भाव गुरुकृपे माझ्या ठायी राहिला नाही. हे जग सुध्दा आमच्या स्वरूपी नाहीच. सत्यस्वरूप, ज्ञानस्वरूप व आनंदस्वरूप अशा तिन्ही लक्षणांनी युक्त असा आत्मसूर्यच सर्वत्र प्रकाशत आहे ॥१॥  

<B>चिद्विलास हा पाहतां विश्व ॥ नाहीं ठाव द्वैता ॥२॥</B>
अहो, विवेक दृष्टीने पाहू गेले असता, हा चिद्विलास म्हणजे ईश शक्तीचा, प्रेम खेळ आहे. स्वरूपाहून भिन्नरूपाने, दृश्यरूपाने भासणाऱ्या अशा द्वैतरूप जगाचा स्वरूपा ठिकाणी पत्ताच नाही. जग नाहीच. तर सर्वत्र स्वरूपच विलास करीत आहे. ॥२॥ 

<B>दत्तावीणें कांहीं नाहीं ॥ पाजी प्रेमामृता ॥३॥</B>
दत्तात्रय प्रभूवाचून दुसरे काहीच नाही. सर्वत्र दत्तस्वरूपच ओतप्रोत भरलेले आहे. हे मला अनुभवाने कळून चुकले! आता तो दत्तात्रय प्रभू मला नित्य शुद्ध, प्रेमरूपी अमृत पाजितो. त्या प्रेम प्राशनाने मी पूर्ण तृप्त झालो आहे ॥३॥



आरती नं-२६९४.

<B>शुद्ध गगनताटीं ॥ चंद्रसूर्य ज्योति ॥ विश्वरूपदत्ता ओंवाळू आरति ॥धृ॥ </B>
पवित्र, निर्लेप अशा सर्वव्यापी आकाशरूपी ताटात चंद्र व सूर्य त्या दोन ज्योती नित्य सहज प्रकाशतच आहेत. तर जगरूपी सगुण मूर्ती हाच दत्तात्रय आहे या दत्ताची आम्ही चंद्र, सूर्य ज्योतीने अकृत्रिम अशी आरती सहज ओवाळू ॥धृ॥

<B>पुष्पनक्षत्रे उडविलीं आयिती ॥ मीपणा टाकुनी भोगिली शांति ॥१॥</B>
आकाशातील असंख्य अशा चांदण्यांचा समूह, हीच पूजेची मूळची फुले, सद्‌गुरू दत्तावर सहज उधळलेली आहेत. ही पूजा नित्य चालूच आहे. याचा विचार करून, आम्ही 'मीच कर्ता' असा देहाभिमानाचा त्याग करून आत्मशांती भोगिली ॥१॥  

<B>अवनीजलाग्नी अनिलाकाश ॥ पाहतां विलसे शुद्ध सत्तास्फूर्ति ॥२॥</B>
पृथ्वी, पाणी, अग्नी, वायू व आकाश ही पंचमहाभूते आहेत. याचा आत्मदृष्टीने विचार करून पाहू गेले असता. हे पंचमहाभूतात्मक जग हे माया मलरहित, शुद्ध अशी सत्तास्फूर्ति, म्हणजे सत्ता असणे + स्फूर्ती = दिसणे (भास) जशी सत्ता स्फूर्ती, अगर 'शिवशक्ती' सहज विलास असे हे जग आहे. या जगातील प्रत्येक वस्तूत सत्ता व स्फूर्ती ओतप्रोत भरलेली आहे. ॥२॥

<B>अहं त्वं इदं मायाकल्पित ॥ ऑवाळिली दत्ता ऐक्यारति ॥३॥</B>
अहं म्हणजे मी. त्वं म्हणजे जे तू. म्हणजे मी निराळा, तू निराळा असा भेद मानणे, व इदं म्हणजे हे दृश्य जग निराळे मानणे. असे हे सर्व जीव, शिव, जग मायेमुळे कल्पिलेले खोटे, भास मात्र आहे. हा भास स्वरूपा ठिकाणी नाहीच. तर गुरुकृपे हा मायाभ्रम नष्ट करून, सर्वत्र आत्माच विलसतो, कोठेच भेद नाही. अशी समरसपणाची, ऐक्यरूपतेची दत्तात्रय गुरूची आम्ही अशी आरती ओवाळिली ॥३॥




आरती नं-२६९५.

<B>प्रेम गुरूचें वर्णं जातां ॥ मौनावली श्रुति ॥ दत्ता हीच मंगळारति ॥धृ॥ </B>
सद्‌गुरूने दिलेले आत्मनिष्ठ शुध्द प्रेम, या प्रेमाचे वर्णन करू गेले असता, वेदांचे बोलणे बंदच पडले! गुरुप्रेमाचे वर्णन ते करू शकले नाहीत. कारण गुरुप्रेम म्हणजे प्रत्यक्ष ते परब्रह्म स्वरूपच आहे. त्यांचे शब्दाने वर्णन होऊच शकत नाही ॥धृ. ॥ 

<B>निरांजन निर्लेप स्थिति । शुद्ध स्वयंज्योति ॥१॥</B>
कर्मे करून अक्रिय, भोग भोगून अभोक्तेपण अशी जी निर्लेप सहज स्थिती हेच आरती ओवाळण्याचे निरांजन आहे. अशा ह्या निरांजनात शुद्ध, स्वतः प्रकाशमय अशी आत्मज्योति. हीच मूळची स्वतः सिद्ध अशी आमची दत्तगुरूची सहज आरती ओवाळणे आहे. ही अकृत्रिम आरती नित्य चालूच आहे ॥१॥  

<B>त्रिपुटीरहित स्वरूप विलसे ॥ भोगी अखंड शांति ॥२॥</B>
भोग्य-भोक्ता- भोग, दृश्य-द्रष्टा-दर्शन अशा त्रिपुटीरहित आत्म स्वरूपच सदा सर्वत्र खेळत आहे, हे गुरुकृपे जाणून अखंड आत्मशांतीचाच उपभोग घेत असतो. आमची शांती कधीही ढळत नाही ॥२॥ 

<B>द्वैताद्वैत ओवाळुनी ॥ वरिली दत्तभक्ति ॥३॥</B>
द्वैत म्हणजे दृश्य जगाचा हा पसारा व अद्वैत म्हणजे आत्मा तर हा द्वैत व अद्वैत असा भेद मानणे, हा भेद आम्ही गुरुवरून ओवाळून टाकिला! त्याचा त्याग केला. आम्हांला सर्वत्र आत्मरूपच भरले आहे, असा प्रत्यय आला. हे आम्ही अनुभवून, आता आम्ही दत्तात्रय गुरुभक्तीचा स्वीकार केला आहे. आम्ही नित्य गुरुप्रेम प्राशन करितो हीच गुरूची प्रेम आरती नित्य करणे होय ॥३॥




आरती नं-२६९६.

<B>सर्वांठायीं दत्त माझा ॥ कवणा ओवाळू ॥धृ॥ </B>
माझा दत्तात्रय गुरु हा माझ्या या देहांत, हृदयांत बाहेर सर्व ठिकाणी ओतप्रोत भरला आहे. मी सुध्दा त्याच्या स्वरूपाहून निराळा राहिलो नाही तर मग, मी अशा समरस स्थितीत कोणाची, कशी आरती ओवाळू ? ॥धृ॥

<B>अंतर्बाह्य दत्त भरला ॥ तोचि दयाळू ॥१॥</B>
सर्वांवर दया करणारा असा पूर्ण दयाळू दत्तात्रय सद्गुरू तोच सर्वांच्या देहांत व बाहेर दृश्य जगात सर्वत्र पूर्ण भरलेला आहे. ॥१॥  

<B>नाहीं आर्ति केली आरति ॥ स्वयंज्योति पाजळू ॥२॥</B>
गुरुकृपे माझ्या ठिकाणी प्रापंचिक, पारमार्थिक अशी कोणतीही इच्छा राहिली नाही. अशा वासनारहित स्थितीत मी सद्गुरू दत्तात्रयाची आरती केली. आता स्वतः प्रकाशमय अशी आत्मज्योति आमच्या हृदयांत नित्य प्रकाशित करू. त्या स्वरूपांतच नित्य रमत राहू. ॥२॥ 

<B>भेदचि नाहीं भक्ति कैंची ॥ परब्रह्म केवळू ॥३॥</B>
आमच्या ठिकाणी नामभेद, रूपभेद व कर्मभेद असा त्रिभेद अगर भिन्नपणात राहिला नाही. मी अशा स्थितीत दत्तात्रय गुरूची भक्ती कशी करू ? सर्वत्र केवळ एकटे एकच पूर्ण अद्वय असे आत्मस्वरूपच भरलेले आहे. असा मला प्रत्यय आला. ॥३॥ 

<B>दत्तावधूत प्रेमस्वरूप ॥ नित्य हृदयीं कवळू ॥४॥</B>
माझा सद्गुरू बालमुकुंद हा म्हणजे केवळ प्रेमळ असे सगुण स्वरूपच अवतरले आहे. अशा त्या प्रेममय ब्रह्मस्वरूप सद्‌गुरूस आम्ही प्रेमाने हृदयात कवटाळून धरू! वृढ मिठी मारू! नित्य प्रेमानंद भोगू ॥४॥




आरती नं-२६९७.

<B>आर्ति माझी पुरविली गुरूनें ॥ करितां मंगलारति ॥ गुरूसी करितों मंगलारति ॥धृ॥</B>
सद्‌गुरू बालमुकुंदाने माझ्या सर्व वासनेची तृप्तता केली! मला आता कोणतीच इच्छा राहिली नाही. हीच मी शुभदायक अशी गुरूस आरती ओवाळितो ॥ धृ.॥ 

<B>जीव शिव जग आपणचि झाला ॥ स्वानंदस्फूर्ति ॥१॥</B>
मीच देह आहे व हे जग सत्य आहे, असे मानणारा हा जीव आहे आणि सृष्टी निर्माता त्याचा नियंता ईश्वर आहे, असे जीव, शिव व जग तो सद्‌गुरू परमात्मा स्वतःच झालेला आहे. जीव, शिव, जग हे त्या सद्‌गुरूचे आत्मारामाचे सहज उठलेले स्फुरण आहे. ते स्वरूपाहून निराळे नाही. ॥१॥  

<B>चिद्विलासीं जग हें नटतें ॥ नाहीं द्वैतस्थिति ॥२॥</B>
ईश शक्तीचा अगर चैतन्य शक्तीचा सहज खेळ असे हे जग अनेक वेषधारी होऊन प्रेमाने नित्य नवे सजते. गूळ व त्याची गोडी भिन्न नाही. तसे शक्ती ही शिवाहून भिन्न नाही. वास्तविक विचार केला असता, अनेक नामरूपात्मक ही द्वैत स्थिती नाहीच. ॥२॥ 

<B>दत्तावधूतस्वरूप पहातां ।॥ निमली अहंस्फूर्ति ॥३॥</B>
सद्‌गुरू बाल मुकुंदाचे सगुण स्वरूप मी पाहिले असता, त्याच्या कृपानुग्रहाने, माझे मी पणाचे स्फुरण, मीच देह आहे. अशी जीवदशा आत्मस्वरूपाठिकाणी लय पावली. स्वरूपच शिल्लक उरले. अशी माझी एकरूप स्थिती झाली. ॥३॥





आरती नं-२६९८.

<B>सद्गुरुपदीं सर्वस्व ओंवाळू ॥ नित्य भजनानंदीं खेळू ॥धृ॥</B>
आम्ही सद्गुरूला एकनिष्ठ भावनेने शरण जाऊन, त्याच्या पायांवर आमचे जे जे असेल, ते सर्व काही तन-मन-धन ओवाळून टाकू । त्याची आसक्ती सोडून, त्याचा त्याग करून, सदोदित सद्‌गुरूच्या भजन भक्तीत प्रेमानंदाने खेळू । मौज करू ॥धृ॥

<B>अंतरीं प्रेमघृत भरुनी ॥ ज्ञानदीप पाजळू ॥१॥</B>
अंतःकरणांत म्हणजे या अंतःकरणरूपी निरांजनात गुरुप्रेमरूपी तूप भरून, (प्रेममय होऊन) सद्‌गुरूबोधाची आत्मज्ञानरूपी वात पेटवून, तो आत्मज्ञानरूपी दीप आम्ही नित्य प्रकाशित करू ॥१॥  

<B>द्वैतकाजळी काढुनी सहज ॥ अद्वैता उजळू ॥२॥</B>
तसेच मी वेगळा, तू वेगळा, जीव निराळा, ब्रह्म निराळे अशी द्वैतरूपी काजळी (अज्ञान) अगर हा मायाभ्रम हा गुरुकृपें सहज काढून, द्वैत नसलेले असे एकटे एकच अशा आत्मस्वरूपास आम्ही प्रकाशित करू. अखंड आत्मज्योति पाजळू ॥२॥ 

<B>मीपण वाहुनी दत्तचरणीं ॥ नित्य प्रेमें लोळू ॥३॥</B>
त्याचप्रमाणे मीच कर्ता भोक्ता आहे, असा देहाभिमान दत्त सद्गुरूच्या पायी अर्पण करून, त्याची भक्ती करून, नेहमी प्रेमाने सद्गुरूच्या पायांवर लोटांगण घालू. हीच सद्गुरूस आमची अशी आरती ओवाळणे होय ॥३॥



आरती नं-२६९९.
आरती रे माझ्या बालमुकुंदा ॥ द्वैतभाव हरुनी दिधले आम्हां स्वानंदा ॥धृ॥ </B>
माझ्या सद्गुरू बालमुकुंदाने माझी दुजेपणाची मनोवृत्ती म्हणजे, मी वेगळा, तू वेगळा, जीव निराळा, ब्रह्म निराळे असा द्वैतभाव नाहीसा करून, मला नित्य आत्मानंदाची प्राप्ती करून दिली । अशा त्या सद्‌गुरू बालमुकुंदाची मी नित्य आरती करितो ॥धृ.॥ 

<B>दृश्यादृश्यातीत दाविले आपुल्या निजपदा ॥ जिकडे तिकडे सहजी पाहूं सच्चिदानंदा ॥१॥</B>
त्या सद्‌गुरूने आकार व निराकार अथवा सगुण व निर्गुण या पलीकडील तूर्यातीत मूळ ब्रह्मस्वरूप मला दाखविले. म्हणजे त्याचा अनुभव आणून दिला. त्यामुळे आम्ही आता जिकडे तिकडे, सर्वत्र सत्यस्वरूप, ज्ञानस्वरूप व आनंदस्वरूप या तिन्ही लक्षणांनी युक्त असे ब्रह्मस्वरूप सहज सर्वत्र पाहू. अशी आमची स्वरूपमय स्थिती झाली । ॥१॥  

<B>स्वयंज्योति स्वयंप्रकाश स्वरूप विलसत ॥ चराचर रूपें आत्मस्वरूर्षी रमत ॥२॥</B>
स्वतःच्या तेजाने प्रकाशित अशी आत्मज्योति, असे स्वरूप सर्वत्र विलास करीत आहे. म्हणजे जड व चैतन्य या विशेष रूपाने आपल्या आत्मस्वरूपांत आपणच प्रेमानंदाने रमत आहे. ॥२॥ 

<B>चरणीं गुरूच्या पडलों तैचि पूर्ण शांत जाहलों ।॥ दत्तभजनीं नित्य आम्ही प्रेमें रंगलों ॥३॥</B>
ज्या वेळेस मी एकनिष्ठ भावनेने गुरूस शरण जाऊन, त्याच्या पायावर मस्तक ठेवून, त्याच्यावर सर्व हवाला घालून, तेथे स्वस्थ पडून राहिलो, तर त्याच वेळेस मी पूर्ण शांत होऊन गेलो । म्हणजे मला स्वस्वरूप प्राप्तीचे पूर्ण समाधान लाभले । आता आम्ही त्या दत्तात्रय गुरूच्या भजनानंदात नित्य प्रेम प्राशन करून, आनंदाने पूर्ण रंगून गेलो । अशी आम्ही गुरूची आरती केली. ॥३॥




आरती नं-२७००.

<B>अनंतकोटी शशिरवीपरती ॥ सद्‌गुरुआरती ॥धृ॥</B>
कोट्यवधी, असंख्य, अगणित अशा चंद्र व सूर्याच्या पलीकडील, सर्वांना प्रकाशित करणारी आत्मज्योति आहे. या आत्मज्योतिने आम्ही सद्‌गुरूची अभेद स्थितीत आरती केली. ॥धृ. ॥ 

<B>अनाद्यनंत आकाशताटीं ।॥ झळके स्वयंज्योती ॥१॥ </B>
ज्याला आरंभ नाही व शेवटही नाही, असे सदा असणारे आकाशरूपी ताट, त्या ताटांत म्हणजे चिदाकाशांत (आकाशालाही व्यापणारे असे परमात्मस्वरूपात) स्वतः प्रकाशमय अशी आत्मज्योति नित्य प्रकाशत असते. ॥१॥  

<B>नाहीं अंजन सदा निरंजन ॥ तेल न वाती ॥२॥</B>
त्या आत्मज्योतिस मायारूपी काजळी नाही. ते मायामलरहित असे आत्मस्वरूप नित्य प्रकाशत आहे. त्या आत्मज्योतिला तेल व वाती लागत नाही. ती आत्मज्योति स्वयंसिद्धच आहे ॥२॥

<B>झळझळ झळके दत्तस्वरूप ॥ नाहीं दिवसराती ॥३॥</B>
ते दत्तस्वरूप अगर आत्मस्वरूप नित्य सारखे दिव्य तेजाने प्रकाशतच असते. त्या स्वरूपा ठिकाणी दिवस व रात्र हा भेद नाही. त्या स्वरूपाचा उदय व अस्त कधीही होत नाही. स्वरूप हे नित्य प्रकाशतच असते. स्वस्वरूपाची गुरुकृपें ओळख झाल्यावर, त्या स्वरूपात सदा रमणे, हीच गुरूची खरी आरती करणे होय. ॥३॥



आरती नं-२७०१.

<B>अनंत विश्वस्फूर्तिप्रकाशक ॥ सद्‌गुरूची दीप्ति ॥ हीची मंगळारति ॥धृ॥ </B>
ज्याचा शोध लाविता येत नाही, अशा अमर्याद, सहज, स्फुरण पावलेल्या जगाला प्रकाशित करणारा, सर्व शक्तींचे अधिष्ठान अशा परमात्मास्वरूप सद्‌गुरूची म्हणजे आत्मप्रकाशाची ज्योती सतत प्रकाशत असते. हीच गुरूस आयती शुभदायक अशी आरती ओवाळणे होय. ॥ धृ. ॥ 

<B>नाहीं उदय अस्त स्वरूपीं ।॥ उजळे अखंड ज्योति ॥ हीची० ॥१॥</B>
आत्मस्वरूपा ठिकाणी सूर्याप्रमाणे उगवणे व मावळणे नाही ते आत्मस्वरूप अथवा आत्मज्योत सतत प्रकाशतच असते. हीच मंगलमय अशी सहज आरती आहे. ॥१॥  

<B>नाहीं देवभक्तभेद ॥ समरसस्थिति ॥ हीची० ॥१॥</B>
देव निराळा, भक्त वेगळा, असा भिन्नपणा, ऐक्यरूप अशा ब्रह्मस्थितीत मुळीच नाही. अशी अभेद स्थिती हीच कल्याणप्रद अशी आरती करणे होय ॥२॥

<B> अहंभाव ओंवाळितां ॥ दत्तप्रेमरति ॥ हीची० ॥ ३॥</B>
ज्यावेळेस गुरुवरून मी कर्ता असा भाव, अगर देहाभिमान, ओवाळून टाकिला असता, त्याचा त्याग केला असता, माझा मायाभ्रम नष्ट होऊन, मला सर्वत्र ब्रह्मस्वरूपाचा प्रत्यय आला! त्यामुळे दत्तात्रय गुरूंचे आत्मनिष्ठ शुध्द प्रेम माझ्या हृदयांत प्रगट होऊन, ते प्रेम मी नित्य भोगू लागलो! हीच आमची गुरूसी आरती ओवाळणे होय ॥३॥




आरती नं-२७०२.

<B>सर्वस्वाचा अभिमान टाकुनी ॥ केली आरति ॥धृ॥ </B>
आपले सर्व काही, तन-मन-धन यांचा अभिमान गुरुचरणी अर्पण करून, मी सद्गुरूची अशी अभिमानरहित आरती केली ॥ धृ.॥ 

<B>माझा मीपणा समूळ जळतां ॥ उजळली स्वयंज्योति ॥१॥</B>
मीच देह आहे व हे संबंधी स्त्री, पुरुष, आप्त, घरदार, संपत्ती माझी आहेत, असा देहाभिमान मुळासकटच जाळून भस्म केला असता, माझ्या हृदयात स्वतः प्रकाशमय अशी आत्मज्योति प्रकाशित झाली. ॥१॥  

<B>सत्तास्फूर्ति सद्‌गुरुमूर्ति ॥ नाहीं भेदप्रतीति ॥२॥</B>
त्यामुळे 'सत्ताच ब्रह्माचे शिवरूप, त्यात उठणारी स्फूर्ती ही शक्तिरूप' अथवा शिवशक्ती, पुरुष प्रकृती स्वरूप हीच सद्‌गुरूची मूर्ती आहे. सत्ता वेगळी, स्फूर्ती निराळी, हा भेद म्हणजे देह, जग, आकाश वगैरे सर्व चैतन्यमय (ब्रह्ममय) विलास असताना निराळेपणाने पाहणे, असा भिन्नपणाचा द्वैत्याचा अनुभव आमच्या ठिकाणी राहिला नाही. आम्हांला सर्वत्र आत्मस्वरूपच प्रत्ययाला येते. ॥२॥ 

<B>अनाद्यनंत सद्‌गुरु अवधूत ॥ दत्तप्रेमदीप्ति ॥३॥</B>
सर्वसंगरहित असा परमात्मास्वरूप सद्गुरू दत्तात्रय यास आरंभ व शेवट नाही. तो सदा सर्वकाळ, सर्व ठिकाणी आहेच. तोच प्रभू प्रेमानंद भोगण्यासाठी जड चैतन्य रूपाने, अनेक नामरूपाने नटून, स्वतः देव-भक्त- भक्तिरूप होऊन आपलं प्रेम आपणच भोगीत आहे. जग म्हणजे दत्तप्रेमाची ज्योती अखंड प्रकाशत आहे. ॥३॥




आरती नं-२७०३.

<B>अनंत शशीसूर्या गिळुनी प्रगटली दीप्ति ॥ सहज मंगळारती ॥धृ॥ </B>
अगणित अशा चंद्र सूर्यांनाही पोटात पचवून, त्यास व्यापून गुरुकृपे अशी स्वतः प्रकाशमय आत्मज्योति माझ्या हृदयात सतत प्रकाशित झाली.अशी मूळची स्वरूप स्थिती हीच सद्‌गुरूस शुभदायक अशी आरती आम्ही ओवाळितो॥ घृ ॥ 

<B>चिदाकाशीं विलसे चिद्रवी ॥ गिळुनी दिवसराती ॥१॥</B>
स्फुरणातीत, साक्षीभावरहित आपोआपच उरते तेच चिदाकाश होय. अथवा पब्रह्म स्वरूप होय. त्या चिदाकाशांत तोच सर्वव्यापक असा आत्मसूर्य दिवस व रात्र पोटात घालून म्हणजे ज्ञान व अज्ञान हे दोन्ही नाहीसे करून सतत प्रकाशत आहे. त्या आत्मसूर्यास उदय व अस्त नाहीत. ॥१॥  

<B>द्वैताद्वैत जाळितां समूळ ॥ नाहीं भेदभीती ॥२॥</B>
द्वैत म्हणजे दृश्य जगाचा विलास व अद्वैत म्हणजे आत्मा. असा द्वैत व अद्वैताचा भेद मुळासकटच जाळून भस्म केला असता, आम्हांला भिन्नपणा, दुजेपणा, अगर मी निराळा तू वेगळा असा द्वैतभाव मानल्याने वाटणारे भय आमच्या ठिकाणी राहिले नाही. ॥२॥

<B>अंतर्बाह्वा दाटली प्रभा ॥ दत्तप्रेमज्योती ॥३॥</B>
आता माझ्या या देहांत, अंतःकरणात व बाहेर दृश्य जगात दत्तात्रय गुरूचे आत्मनिष्ठ शुद्ध प्रेम ह्याच प्रेम ज्योतीचा प्रकाश सर्वत्र घनदाट पसरला आहे. म्हणजे या जगांत जड चैतन्यात सर्वत्र प्रेमच ओतप्रोत भरलेले आहे. तो दत्त प्रभूच प्रेम भोगण्यासाठी एकाचा अनंतरूप होऊन प्रेमाने खेळत आहे, असा मला अनुभव आला. हीच गुरूसी आमची आरती ओवाळणे होय. ॥३॥




आरती नं-२७०४.

<B>द्वैत समूळ जाळुनी ॥ प्रगटली नित्य स्वयंज्योति ॥धृ॥ </B>
अनेक नामरूपात्मक, भासमात्र असे हे द्वैत गुरुकृपे मुळासकटच जाळून भस्म केले असता, स्वतः प्रकाशमय अशी आत्मज्योत माझ्या हृदयात नित्य प्रकाशित झाली आहे. हीच आमची गुरूसी आरती करणे होय. ॥ धृ. ॥ 

<B>आत्मज्योति गगनताटीं ।॥ नाहीं द्वैतस्थिति ॥१॥</B>
ही आत्मप्रकाशाची सदा प्रकाशणारी आत्मज्योत शुद्ध आकाशरूपी सर्वव्यापक अशा ताटात सर्वत्र प्रकाशत आहे. त्या स्वरूपाठिकाणी दुजेपणाची अगर भिन्नपणाची स्थिती नाही. ते आत्मस्वरूप एकटे एकच सर्वत्र विलास करीत आहे. ॥१॥  

<B>स्वानंदस्नेह श्रद्धावर्ति ॥ उजळे ज्ञानदीप्ति ॥२॥</B>
आरती ओवाळण्याच्या निरांजनात आत्मानंद हेच तेल ओतून, त्या तेलात श्रध्दारूपी वात भिजवून, ती ज्ञानान्ग्नीने पेटवून, ब्रह्मज्ञानाच्या प्रकाशाची ज्योत नित्य प्रकाशत आहे. ॥२॥ 

<B>सहजानंदें प्रेमछंदें ।॥ दत्तमंगळारति ॥३॥</B>
निर्विकार, निर्विषय, त्रिपुटीरहित सद्गुरू प्रेमसुख भोगणे अशा सहजानंदाने मला नित्य त्या सद्‌गुरूंचे प्रेमसुख भोगण्याचा छंद लागल्यामुळे मी सहज स्थितीत प्रेमाने सद्गुरू दत्तात्रयाची अशी शुभदायक आरती केली. ॥३॥




आरती नं-२७०५.

<B>प्रेमाची आरति ॥ गुरूसी ॥ प्रेमाची आरति ॥धृ॥</B>
गुरुविषयी अंतःकरणात आत्मनिष्ठ शुद्ध प्रेम असणे, हीच गुरूची प्रेमाने आरती केली. ॥धृ. ॥ 

<B>द्वैताद्वैतवाती जळली ॥ सहज स्वयंज्योति ॥१॥</B>
द्वैत म्हणजे दृश्य जगाचा विलास व अद्वैत म्हणजे आत्मा. असे द्वैत व अद्वैत भिन्न मानणे ह्याच वाती गुरुकृपे जळून गेल्या. माझा भेदभाव नष्टच झाला.त्यामुळे आपोआपच माझ्या हृदयात स्वतः प्रकाशमय अशी आत्मज्योति नित्य प्रकाशित झाली. ॥१॥  

<B>गुरुशिष्य निमले बोधसागरीं ॥ स्वानुभवदीप्ति ॥२॥</B>
सद्‌गुरूने आत्मप्राप्तीचा दिव्य बोध मला सांगितला. तो बोध माझ्या अंतःकरणात पूर्ण ठसला. त्यामुळे बोधरूपाने तो सद्‌गुरू माझ्या हृदयात बसला. गुरु व शिष्य हृदय एकरूपच झाले. ही माझ्या स्वानुभवाची अशी प्रकाशमय ज्योत आत बाहेर सर्वत्र प्रकाशित झाली. ॥२॥

<B>आत्मस्वरूपीं दत्त देखिला ॥ नाहीं भिन्न स्थिति ॥३॥</B>
म्हणजे आत्मस्वरूपाने आत बाहेर असा सर्वत्र तो दत्तप्रभू मी पाहिला. मी सुध्दा त्या स्वरूपाहून निराळा राहिलो नाही. म्हणजे गुरु निराळा, शिष्य निराळा, अशा भिन्नपणाची स्थिती राहिली नाही. मी गुरुस्वरूपी एकरूपच होऊन गेलो. अशा स्थितीत मी सद्गुरूची प्रेमाने आरती केली ॥३॥




आरती नं-२७०६.

<B>गगन गिळुनी प्रगटली ॥ स्वयंप्रकाशदीप्ति ॥धृ॥</B>
आकाशालाही आपल्या पोटात पचवून, आकाशास व्यापणारी अशी स्वतः प्रकाशमय आत्मज्योति गुरुकृपे माझ्या हृदयात व बाहेर सर्वत्र प्रकाशित झाली. हीच गुरूस आरती करणे हाय. ॥धृ॥

<B>एकत्वीं न भोग म्हणुनी ॥ द्वैताची ज्योति ॥१॥</B>
परमात्मस्वरूप एकटे एकच असल्याने त्या स्वरूपास प्रेमानंदाचा उपभोग घेता येईना! म्हणून तोच प्रभू अनंत नामरूप वेषधारी होऊन, असा दृश्य जगाचा प्रेमखेळ उभारून आपला प्रेमानंद आपणच भोगू लागला! हीच द्वैतरूप ज्योती प्रकाशित झाली ॥१॥ 

<B>अद्वैतासी नाहीं हानी ॥ जळली संशयवाती ॥२॥</B>
सोन्याचे अनेक दागिने बनविले तरी सोनेपण मोडत नाही अगर त्यात बिघाड होत नाही. तसे स्वरूपावर अनंत नामरूपात्मक द्वैतभास झाला तरी स्वरूप आहे तसेच कायम राहते. यात बदल होत नाही. हे माझ्या अनुभवास आले. त्यामुळे मनातील तर्क, कल्पना, शंका हीच संशयरूपी मायिक वात जळून गेली. ॥२॥ 

<B>आपणा विसरणें आरती करणें ॥ दत्तस्वरूपस्थिति ॥३॥</B>
'मीच देह आहे' अशा जीवबुध्दीस विसरून जाणे आणि जिकडे तिकडे सर्वत्र आत्मस्वरूपच आहे, द्वैतभास मुळीच नाही अशी अभेदस्थिति गुरुकृपे प्राप्त करून घेणे, हीच खरी गुरूची आरती करणे होय. अशी आम्ही आरती केली. ॥३॥




आरती नं-२७०७.

<B>मावळली द्वैताची भ्रांती ॥ उजळली अद्वैतज्योति ॥धृ॥ </B>
गुरुकृपे माझा अनेक नामरूपात्मक भासमात्र द्वैताचा खोटा मायाभ्रम नाहीसा झाला. त्यामुळे माझ्या हृदयात आत्मज्योत प्रकाशित झाली. हीच माझी गुरूची आरती करणे होय. ॥ धृ ॥ 

<B>द्वैताद्वैत भस्म जाहलें ॥ सहज शुद्ध स्थिति ॥१॥</B>
द्वैत म्हणजे दृश्य जगाचा विलास व अद्वैत म्हणजे आत्मा. असा द्वैत व अद्वैताचा भेद मानणे, अशी दुजेपणाची मनोवृत्ती जळून भस्म झाली. त्यामुळे अनायासे मला मायामलरहित अशी शुद्ध आत्मस्वरूपस्थिति प्राप्त झाली. ॥१॥  

<B>सद्‌गुरुशिष्यभाव मावळला ॥ प्रगट बोधसंपत्ति ॥२॥</B>
तसेच हा माझा सद्‌गुरू आहे व मी त्याचा शिष्य आहे, अशी माझी द्वैत कल्पना नाहीशीच झाली. त्यामुळे मला बोधसंपत्ति म्हणजे आत्मानंदाचा ठेवा प्राप्त झाला ॥२॥ 

<B>जिकडे तिकडे ब्रह्मानंद ॥ शांत दत्तभक्ति ॥३॥</B>
ते ब्रह्मानंद स्वरूप माझ्या आत बाहेर, जिकडे तिकडे सर्वत्र ओतप्रोत भरलेले आहे असा समरसभाव प्रगटला. अशा जीवन्मुक्त स्थितीत मी दत्तात्रय गुरूची भक्ती करून पूर्ण शांत झालो.! माझी आत्मशांति ढळत नाही. ॥३॥




आरती नं-२७०८.

<B>वरुनी शुद्ध विरती ॥ गुरूसी ओंवाळू आरती ॥धृ॥</B>
मायामलरहित अशा पवित्र पारमार्थिक वैराग्य याचा अंगीकार करून, अनासक्त होऊन, आम्ही सद्‌गुरूची आरती ओवाळू ॥धृ.॥ 

<B>मिथ्या अहंममता ॥ टाकुनी सर्वही चिंता ॥ सद्गुरु मातापिता ॥ चरणीं जडली दृढ प्रीति ॥१॥</B>
तसेच मी आहे व घरदार, स्त्री, पुत्र, आप्त, संपत्ती वगैरे हे सर्व माझे आहेत. अशी मी व माझेपणाची प्रीती व त्यासंबंधीची सर्वच चिंता याचा त्याग करून, सद्गुरूच माझा खरा आईबाप आहे, तोच माझ्या प्रपंच, परमार्थाची चिंता सतत वाहतच असतो तर, त्याच्या पायापाशी सतत राहून, त्या सद्गुरूच्या चरणसेवेची मला दृढ प्रीती जडली आहे ॥१॥  

<B>शुद्ध बोध उदेला ॥ अनादि अज्ञानभ्रम गेला ॥ जीव ब्रह्म जाहला ॥ मिळली सहज जीवन्मुक्ति ॥२॥</B>
मायामलरहित असा शुद्ध आत्मप्राप्तीचा सद्गुरूचा बोध माझ्या हृदयात प्रगट झाला. त्यामुळे ज्याला मूळ आधार नाही, असा खोटा 'अज्ञान भ्रम' म्हणजे " स्वस्वरूपाचा विसर पडून देही जे मीपण स्फुरते, तेच दृढ अज्ञान होय." अशा अज्ञानामुळे पडलेली भूल, अगर मायाभ्रम माझा समूळ नाहीसाच झाला. मीच देह आहे व हे जग सत्य आहे, असे मानणारा हा जीव ब्रह्मस्वरूपच होऊन गेला. मला गुरुकृपे अनायासे काही खटपट न करिता, मी ब्रह्म आहे, हा अभिमान सुध्दा जेथे नष्ट होतो, ती अखंड स्वरूप स्थिती हिला जीवन्मुक्ती म्हणतात. ती मला प्राप्त झाली. ॥२॥ 

<B>विश्व ब्रह्म दिसलें ॥ अंतर्बाह्य तेंची विलसलें ।॥ *अवधूतरूप प्रकाशलें ॥ दत्ता अखंड प्रेमतृप्ति ॥३॥</B>
मला हे जग ब्रह्मस्वरूपच दिसले. आणि माझ्या देहात व बाहेर दृश्य जगात सर्वत्र ते ब्रह्मस्वरूपच प्रकाशित झाले. असे दत्तस्वरूप अथवा आत्मस्वरूपच प्रकाशित झालेले सर्वत्र दिसले. असा मला अनुभव आला. गुरुकृपे अखंड स्वरूप स्थिती अंगी बाणल्याने या स्थितीत राहून, मुक्त झाल्यावरही, दत्तात्रय गुरूची भक्ती करून, या पंताला सतत गुरुप्रेम प्राशन करून, पूर्ण समाधान लाभले! माझी पूर्ण तृप्ती झाली ॥३॥




आरती नं-२७०९.

<B>केवीं करूं आरती ॥ जिकडे तिकडे दिसूं लागली सद्‌गुरुमूर्ति ॥धृ॥ </B>
मला जिकडे तिकडे सर्वत्र आत बाहेर सद्‌गुरू मूर्तीच दिसू लागली. तर अशा समरस स्थितीत मी सद्‌गुरूची कशी आरती ओवाळू ? ॥धृ॥' 

<B>अहंघृत ममतावाती ॥ ज्ञानाची ज्योति ॥१॥</B>
मी पणा' अथवा देहाभिमान हेच तूप निरांजनात घालून, स्त्री, पुत्र, घरदार, आप्त, संपत्ती वगैरे माझी आहेत. हीच ममत्वाची वात जाळून, माझ्या हृदयात ब्रह्मज्ञानाची ज्योत प्रकाशित झाली ॥१॥  

<B>अनंत शशिसूर्यासी गिळुनी ॥ उजळे स्वयंदीप्ति ॥२॥</B>
अगणित (असंख्य) अशा चंद्र सूर्यांना पोटी घालून, त्यांना व्यापून, त्यांनाही प्रकाशित करणारी अशी स्वतः प्रकाशमय आत्मज्योत सर्वत्र प्रकाशित झाली. ॥२॥

<B>उचंबळला प्रेमसागर ॥ दत्तभजनरति ॥३॥</B>
सर्वत्र गुरुरूपच (आत्मस्वरूपच) भरले आहे, तो दत्त प्रभूच प्रेम भोगण्यासाठी स्वतः गुरू व शिष्यरूप अथवा पुरुष व प्रकृतीरूप झाला आहे, असा गुरुकृपे मला अनुभव आल्याने, त्या सद्‌गुरू दत्तात्रयाच्या भजनानंदात रममाण होण्याची आवडी उत्पन्न झाली. अशा गुरुभक्तीमुळे माझ्या हृदयांत गुरुप्रेम सागर उचंबळून आला. त्या प्रेमसागरास जणू भरतीच आली! आता मी नित्य गुरुप्रेम सुख भोगितो. हीच मी गुरूची आरती केली. ॥३॥





आरती नं-२७१०.

<B>चरण तुझे मज मिळले दत्ता ॥ भोगितों निजशांति ॥धृ॥ </B>
हे सद्‌गुरू दत्ता! मला तुझ्या चरणांची प्राप्ती झाली. तुझी भेट झाली. तुझ्या चरणांची सेवा करण्याची संधी मला लाभली! माझे भाग्य उदयाला आले. त्यामुळे मी तुझ्या कृपेने आत्मशांतीचा उपभोग नित्य घेत असतो. अनुकूल वा प्रतिकूल स्थितीतही माझी शांती ढळत नाही. ॥ धृ. ॥ 

<B>तनुमनधना विटलों आतां ॥ आवडते भक्ति ॥१॥</B>
त्यामुळे मला आता हे शरीर, मन व संपत्ती यांचा उपभोग घेण्याचा वीटच आला आहे. माझ्या ठिकाणी कोणतीच विषयासक्ती राहिली नाही. या संसाराचा मला कंटाळा आला आहे. आता मला सद्‌गुरूची भक्ती करणेच आवडते. ॥१॥  

<B>द्वैताद्वैत गिळुनी उजळली ॥ सहज स्वयंज्योति ॥२॥</B>
द्वैत म्हणजे दृश्य जगाचा विलास व अद्वैत म्हणजे आत्मा. या द्वैत अद्वैताचा भेद मानणे, निराळेपणाने पाहणे, हा भिन्न भाव अगर मायिकता गुरुकृपे नाहीशी करून, माझ्या हृदयांत व बाहेर सर्वत्र स्वतः प्रकाशमय अशी आत्मज्योत आपोआपच प्रकाशित झाली. ॥२॥ 

<B>दत्तचि बालमुकुंद जाहला ॥ नित्य मौन आरती ॥३॥</B>
त्यामुळे हा पंत स्वतःच बालमुकुंद सद्‌गुरू होऊन गेला. गुरु होऊन मी निराळा राहिलो नाही, अशी माझी एकरूप स्थिती झाली. हीच वाचा मनातीत असे आत्मस्वरूप अथवा शब्दातीत निःशब्द वस्तू म्हणजे ब्रह्मस्वरूप आहे. अशी मौन स्वरूप स्थिती हीच नित्य गुरूची आरती करणे होय.॥३॥




आरती नं-२७११.

<B>चित्सागर सद्‌गुरुमूर्ति ॥ ब्रह्मात्मैक्य मंगळारती ॥धृ॥ </B>
माझ्या बालमुकुंद सद्‌गुरूची सगुण मूर्ती म्हणजे तो केवळ ज्ञानाचा अथांग सागरच भरला आहे. तो ज्ञानघन असा परमात्मस्वरूप पुतळाच आहे. त्या सद्‌गुरूचा आत्मप्राप्तीचा बोध ग्रहण करून, त्याच्या कृपानुग्रहाने जीवात्मा व परमात्मा अगर ब्रह्मस्वरूप एकच आहे असा ऐक्यानुभव मला आला. मी स्वरूपी समरस झालो, हीच सद्‌गुरूची शुभदायक अशी आरती करणे होय. अशी आम्ही गुरूची आरती केली ॥ धृ.॥ 

<B>शुद्ध सत्त्व स्वयंज्योति ॥ उजळतां नुरली दिवसराती ॥१॥</B>
मायामलरहित असे पवित्र आत्मतत्व हीच स्वतः प्रकाशमय अशी आत्मज्योत माझ्या हृदयात अखंड प्रकाशित झाली असता, दिवस व रात्र ही उरली नाहीत. म्हणजे ज्ञान व अज्ञान नाहीसे होऊन शुद्ध ज्ञानस्वरूप प्रकाशित झाले. ॥१॥  

<B>आर्ती नाहीं आरती कैची ॥ सर्वां सर्व नांदते शांति ॥२॥</B>
त्यामुळे मला आता कोणतीच वासना राहिली नाही. मी निरिच्छ झालो! सर्व वासना तृप्ती झाली.! तर मग आता मी गुरूची आरती कशी करू ? सर्वांमध्ये सर्वत्र आत्मशांतीच नांदत आहे. असा मला प्रत्यय आला. तर अशी अखंड शांत स्थिती हीच खरी आरती करणे होय. ॥२॥

<B>दत्तावधूत स्वयंप्रकाश ॥ विश्व हैं प्रेमानंददीप्ति ॥३॥</B>
माझा सद्‌गुरू बालमुकुंद हा स्वतः प्रकाशमय अगर ज्ञानघन स्वयंसिद्ध असा आत्मारामच आहे. आणि हे अखिल जग म्हणजे प्रेमानंदाचा उपभोग घेण्यासाठी त्या सद्‌गुरूची प्रेमानंदाची ज्योतीच प्रकाशित झाली आहे.! म्हणजे प्रेमानंद भोगण्यासाठीच तो सद्‌गुरू परमात्मा जगरूप झाला. अशी प्रेमज्योत प्रकाशली. हीच आरती होय. ॥३॥




आरती नं-२७१२.

<B>माझा मीपणा टाकुनी आजी ॥ आरती ओवाळिली ॥ गुरूसी ॥धृ॥ </B>
'मीच देह आहे व हे जग सत्य आहे.' अशा जीवबुध्दीच्या देहाभिमानाचा त्याग करून, अशा निराभिमान स्थितीत मी आज सद्‌गुरूची आरती ओवाळिली ॥ धृ.॥ 

<B>प्रवृत्ति निवृत्ति वाती जाळुनी ॥ सहज प्रभा फांकली ॥१॥</B>
प्रवृत्ती म्हणजे मन, बुद्धी, इंद्रिये, जग, जन इत्यादी बाह्यवृत्ती. अथवा बहिर्मुख वृत्तीरूपी संसार. आणि निवृत्ती म्हणजे अंतर्मुख वृत्तीरूपी परमार्थ.अशा प्रवृत्ती व निवृत्ती ह्याच वाती जाळून नाहीशा केल्या असता, त्या पलीकडील वृत्तीविरहित आत्मप्रकाशाचे तेज आपोआपच सर्वत्र प्रकाशले. ॥१॥  

<B>ज्ञानाज्ञानकाजळी काढुनी ॥ शुद्ध दीप्ति उजळली ॥२॥</B>
आणि ब्रह्मस्वरूपाचे ज्ञान जाणणे व मी कोण? हे मला कळत नाही, हे अज्ञान आहे. असे ज्ञान व अज्ञानरूपी काजळी काढून, म्हणजे ज्ञान व अज्ञान दोन्ही नाहीसे करून, त्या पलीकडील मायामलरहित अशी शुद्ध आत्मज्योत माझ्या हृदयात प्रकाशित झाली. ॥२॥ 

<B>द्वैताद्वैत अहनी गिळुनी ॥ दत्तज्योति उरली ॥३॥</B>
तसेच द्वैत म्हणजे दृश्य जगाचा विलास. अद्वैत म्हणजे आत्मा. असा द्वैत-अद्वैताचा भेद मानणे, भिन्नपणाने पाहणे, हीच मायारूपी रात्र पोटात घालून, म्हणजे ती नाहीशी करून, आत बाहेर सर्वत्र द्वैता-द्वैतातीत शुद्ध अद्वैत अशी दत्तज्योति (आत्मज्योती) शिल्लक उरली. सर्वत्र स्वरूपच साचले. अशी समरस स्थिती मला प्राप्त झाली. या स्थितीत आम्ही गुरूची आरती केली. ॥३॥



आरती नं-२७१३.

<B>अहंममता समूळ अर्जुनी ॥ आरती ओवाळिली ॥ गुरूसी ॥धृ॥ </B>
'मी आहे व हे सर्व माझे आहेत.' अशी मी व माझेपणाची प्रीति सद्गुरूच्या चरणी मुळासकटच अर्पण करून मी सद्गुरू बालमुकुंदाची आरती ओवाळिली ॥॥धृ.॥

<B>तनुमनधनाशा टाकुनी ॥ तूर्या कवळिली ॥१॥</B>
शरीर, मन व संपत्ती ती सद्‌गुरूची आहेत, ती माझी नव्हे. म्हणून यांची आशा (आसक्ती) याचा त्याग करून, स्थूल, सूक्ष्म व कारण या तिन्ही देहांचा साक्षी मी ब्रह्म आहे. अशी चौथ्या महाकारण देहाची तूर्य अवस्था, तिला मी दृढ मिठी मारिली. ॥१॥  

<B>सर्वां सर्व ब्रह्मस्वरूप ॥ नित्य मूर्ति गाईली ॥२॥</B>
त्यामुळे सर्वत्र सर्वांमध्ये ब्रह्मस्वरूपच भरलेले आहे असा गुरुकृपे मला अनुभव आला. म्हणून मी नित्य सद्गुरूच्या सगुण मूर्तीचे स्तवन करतो. ॥२॥ 

<B>ब्रह्मानंद दत्तावधूत ॥ दीप्ति उजळली ॥३॥</B>
माझा सद्‌गुरू बालमुकुंद हा ब्रह्मानंद स्वरूपच आहे.! त्याच्या कृपेने माझ्या आत बाहेर सर्वत्र अशी आत्मज्योति प्रकाशित झाली. सर्वत्र मला आत्मस्वरूपच प्रत्ययाला येते. हीच गुरूची आरती करणे होय. ॥३॥




आरती नं-२७१४.

<B>स्वयंप्रकाश बालावधूता ॥ स्वयंज्योति आरति ॥धृ॥ </B>
माझा सद्‌गुरू बालमुकुंद हा स्वतः प्रकाशमय स्वरूप अथवा ज्ञानस्वरूप आहे. अशा सद्‌गुरूची स्वतः सिद्ध अशा आत्मज्योतिने मी आरती केली. म्हणजे गुरु- शिष्य भेद बाजूला सारून अभेद अशा ब्रह्मस्वरूप स्थितीत आरती केली ॥ धृ.॥ 

<B>जीवशिव वर्ति जाळुनी उजळली ॥ शुद्ध ऐक्यस्थिति ॥१॥</B>
'मीच देह आहे व हे जग सत्य आहे.' असे मानणारा हा जीव आहे. आणि सृष्टी निर्माता ईश्वर वेगळा आहे, असा जीव शिव मायाकल्पित भेद सत्य मानणे, निराळेपणाने पाहणे, ह्याच जीव-शिव वाती जळून गेल्या. हा भेदभाव नष्ट होऊन, मायामलरहित सर्वत्र आत्माच विलसतो. कोठेच भेद नाही, अशी ऐक्य स्थिती माझ्या ठायी प्रकाशित झाली. ॥१॥  

<B>अनंत ब्रह्मांड रूपें नटती ॥ सहज शिवशक्ति ॥२॥</B>
काही हेतू नसताना सहज (स्वाभाविकपणे), शिवशक्ती म्हणजे पुरुष व प्रकृती किंवा 'सत्तास्फूर्ती' ही सप्तपाताळ व सप्तस्वर्ग अशा चौदा भुवनांचे एक ब्रह्मांड होते. असे असंख्य (अगणित) कोट्यवधी ब्रह्माडे या रूपाने वा अखिल विश्वरूपाने (शिवशक्ती) सजली. अनेकरूप झाली. ॥२॥ 

<B>द्वैताद्वैतभावा परती ॥ दत्तसंविती ॥३॥</B>
अशा ह्या द्वैत म्हणजे दृश्य जगाचा विलास, व अद्वैत म्हणजे आत्मा. असा द्वैत व अद्वैताचा भेद मानणे, ह्या पलीकडील ब्रह्मस्थिती (अभेदस्थिती) अशी 'दत्तसंविति' आहे. म्हणजे माझी जी सहजप्रकाश स्थिती तिला भगवतभक्ति म्हणतात. वेदांमध्ये 'संविती' म्हणतात. हीच पूर्ण ज्ञानाची ओळख आहे. हीच सहज गुरुची आरती करणे होय. ॥३॥



आरती नं-२७१५.

<B>अहंममता वाळिली ॥ आरती दत्ता ओवाळिली ॥धृ॥ </B>
'मी आहे व हे सर्व माझे आहेत.' अशी मी व माझेपणाची, देहाभिमानाची प्रीति मी गुरुकृपे या अशा अहंममतेस स्वरूपाकडे वळविली. म्हणजे त्याचे स्वरूपात परिवर्तन झाले. हीच मी दत्तात्रय गुरूस आरती ओवाळिली. ॥ धृ ॥ 

<B>बंधमुक्तिभ्रांति टाकुनी ॥ ऐक्यभक्ति कवळिली ॥१॥</B>
मी मायाबंधनात अडकलो आहे, आता मला यातून सुटून मोक्ष कसा प्राप्त होईल ? असा हा बंधमोक्षाचा खोटा मायाभ्रम याला टाकून, मी गुरूची अभेद भक्ती अथवा सर्वत्र आत्मस्वरूपच आहे, कोठेच भेद नाही, अशी श्रध्दायुक्त भक्ती दृढ धरिली. ॥१॥  

<B>ब्रह्मात्मैक्यज्ञानवन्हीनें ॥ भेदबुद्धि ही जाळिली ॥२॥</B>
तसेच जिवाला व परमात्मा यांचे ऐक्य कसे आहे? असा गुरूचा श्रेळ बोध, ह्याच बोधरूपी अग्नीने भेदबुध्दि जाळून टाकिली. भेदबुध्दि म्हणजे सर्वत्र आत्मविलास उघड असताना, जीव निराळा, ब्रह्म निराळे, जग वेगळे, मी वेगळा, तू वेगळा अशा भिन्न पणाची बुद्धीची वृत्ती ही नाहीशीच झाली. भेदबुध्दि स्वरूपी लय पावली. ॥२॥ 

<B>धन्य धन्य वृत्तीनें दत्त- ॥ प्रेममूर्ति आळविली ॥३॥</B>
'सद्गुरू कृपे निर्गुण सगुणांचा अभेद साक्षात्कार ज्यास झाला तेच धन्य !' अशा धन्य व प्रेममय व्यापक वृत्तीने दत्तात्रय गुरूजी प्रेमस्वरूप अशी सगुण मूर्ती मी कवटाळिली. दत्तगुरूस प्रसन्न केले. अशी माझी प्रेममय वृत्ती झाली. मी अशी हीच दत्तास आरती ओवाळिली. ॥३॥



आरती नं-२७१६.
आरती रे माझ्या बालमुकुंदा ॥ मीपण टाकुनी ओवाळितां भोगिलें स्वानंदा ॥ धृ० ॥</B>
'मीच देह आहे. व हे जग सत्य आहे, अशा जीवबुध्दीच्या देहाभिमानाचा त्याग करून, निरभिमान स्थितीत मी माझ्या सद्गुरू बालमुकुंदाची आरती ओवाळिली असता, मी नित्य आत्मानंदाचा उपभोग घेतला.' ॥ धृ.॥ 

<B>जीवशिववाती जळली ठाव न भेदा ॥ चराचरीं पाहूं नित्य सत्यज्ञानानंदा ॥१॥</B>
'मीच देह आहे व हे जग सत्य आहे' असे मानणारा जीव आहे आणि सृष्टीनिर्माता ईश्वर जीवाहून निराळा आहे, अशा ह्या जीवरूपी, शिवरूपी, द्वैत वाती जळून गेल्या. जीव- शिव व द्वैत भाव नष्ट झाला. त्यामुळे मी वेगळा, तू वेगळा, असा भिन्नपणाचा पत्ताच राहिला नाही. त्यामुळे सत्यस्वरूप, ज्ञानस्वरूप व आनंदमय स्वरूप अशा ह्या तिन्ही लक्षणांनी युक्त असे ब्रह्मस्वरूप आहे. हे परमात्मस्वरूप आम्ही गुरुकृपे जड चैतन्यात असे सर्व ठिकाणी पाहू. ॥१॥  

<B>अंतर्बाह्य एक स्वरूप नाहीं द्वैतबाधा ॥ नित्यानित्यभाव गिळितां नाहीं ठाव वादा ॥२॥</B>
आपल्या या देहात व बाहेर दृश्य जगात, आत-बाहेर सर्वत्र एकपणाविरहित एकटे एकच असे आत्मस्वरूपच भरले आहे, त्या स्वरूपा ठिकाणी दुजेपणाची अगर भेदभावाची बाधा (अपाय, त्रास) नाही. 'हे शाश्वत आहे, ते नाशवंत आहे.' अशा 'नित्यानित्य' मनोवृत्तीचा माव नाहीसा झाला असता, नित्य राहाणारे स्वरूपच शिल्लक उरते. स्वरूपप्राप्ती झाल्यावर वाद-विवाद करणे, भांडण-तंटा करणे, अशा वादास जागा उरत नाही. सर्व तटे मिटून जातात. ॥२॥

<B>अहंभावाची आरती नित्य ओवाळू दत्ता ॥ सद्गुरुचरणीं लीन होउनी पिऊं प्रेमामृता ॥३॥</B>
'मीच कर्ता-भोक्ता आहे'. अशा ह्या देहाभिमानाची आम्ही सद्‌गुरू दत्तात्रयावरून ओवाळणी करून टाकिली. अशा 'अहंभाव' त्यागाची आम्ही गुरुदत्तास नित्य आरती ओवाळू. आणि सद्‌गुरूच्या चरणी पडून, नम्रभाव धरून, त्याची भक्ती करून, गुरुप्रेमरूपी अमृताचे प्राशन करून, गुरुप्रेमाची गोडी नित्य चाखू, हीच गुरूची आरती करणे होय.  ॥३॥ 